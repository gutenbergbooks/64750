<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Fráter György (1. rész) by
Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2 {
 text-align: center;
 clear: both;
 line-height: 200%;
}

h2 {
 margin-top: 2em;
}

h2 span.smaller {
 font-size: 80%;
 line-height: 300%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

.TOC .roman {
 width: 4em;
 display: inline-block;
 text-align: right; 
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div style='text-align:center; font-size:1.2em; font-weight:bold'>The Project Gutenberg eBook of Fráter György (1. rész), by Mór Jókai</div>

<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>

<table style='min-width:0; padding:0; margin-left:0; border-collapse:collapse'>
  <tr><td>Title:</td><td>Fráter György (1. rész)</td></tr>
  <tr><td></td><td>Történelmi regény</td></tr>
</table>

<div style='display:block; margin-top:1em; margin-bottom:1em; margin-left:2em; text-indent:-2em'>Author: Mór Jókai</div>

<div style='display:block; margin:1em 0'>Release Date: March 07, 2021 [eBook #64750]</div>

<div style='display:block; margin:1em 0'>Language: Hungarian</div>

<div style='display:block; margin:1em 0'>Character set encoding: UTF-8</div>

<div style='display:block; margin-left:2em; text-indent:-2em'>Produced by: Albert László from page images generously made available by the Google Books Library Project</div>

<div style='margin-top:2em; margin-bottom:4em'>*** START OF THE PROJECT GUTENBERG EBOOK FRÁTER GYÖRGY (1. RÉSZ) ***</div>
<div class="transnote">
<p class="center"><span class="caption">Megjegyzés:</span></p>
<p>A tartalomjegyzék a <a href="#Page_327">327</a>. oldalon
található.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXXXI. KÖTET</span></p>
<p class="center"><span class="caption">FRÁTER GYÖRGY.
I.</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1898</span></p>
<hr class="chap" />
<h1>FRÁTER GYÖRGY</h1>
<p>&nbsp;</p>
<p class="center"><span class="caption">TÖRTÉNELMI
REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p class="center"><span class="caption">I. RÉSZ</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1898</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2><span class="smaller">I. FEJEZET.</span><br />
FÉNYES BUDA VÁRA!</h2>
<p>Tizenkét lovas vitéz üget felfelé a zsidóvárosi úton Buda
várába. Nyomukban egy hosszú sor társzekér.</p>
<p>A lovasoknak a fegyverzetéről fel lehet ismerni, hogy Corvin
János herczegnek a katonái. Medvebőr süvegük van, sastollal,
vitézkötéssel, vállukon farkasbőr kaczagány, balfelől görbe kard,
jobbfelől háromélű pánczéltörő az oldalukon, hátul az övük mellé
dugva egy kurta nyelű fokos, s még a kengyelvashoz szorítva egy
hosszú kopja, zászlóval a végén, a zászlók czímere három koronázott
fej. Ezek ilyen készülettel mennek az ellenségre. Ha azt mind
kipróbálják rajta? Egy káplár a vezetőjük, fiatal, alig bajuszos
suhancz, ez nem visel kopját, de a kivont görbe kardot tartja a
kezében; egy másik kard pedig keresztbe van fektetve a nyergébe
elől.</p>
<p>Az utánuk felvonuló társzekereket jármos ökrök vontatják, a
béres a két kézre való nagy ostorral az ökrök mellett gyalogol,
nagyokat kongatva, a kocsisülésben pedig két-két muskétás ül, karra
vetett puskával. A zsidók, a kik az ablakból nézik, számlálgatják,
hány szekér jön? Nagy kincs lehet rajta, mert ugyan őrzik! A
szekerek azonban bivalybőrrel vannak letakarva, a miket
ólompecséttel lezárt szíjak csatolnak a szekér oldalához.</p>
<p>A mint a várkapu elé ér a csapat, ott meg kell állni. A kapubolt
egy bástyatoronyba mélyed be, s kettős kapuval van ellátva. A külső
kapu nehéz tölgyfa-alkotmány, ki van tárva, hanem belül van egy
vasrács, mely le szokott <span class="pagenum"><a name="Page_2" id=
"Page_2">-2-</a></span> eresztve lenni. E belső kapuboltozatra
vannak felfüggesztve a csodahős Toldi Miklós emlékei, a vasgolyók,
mikkel áthajította a Dunát, az ekevas, melyet kelevézével
átlikasztott, aztán meg egy özönvízelőtti óriásnak a
lábszárcsontja. Egy mellékajtó nyitva van a gyalogosok
járáskelésére; de a ki szekérrel, vagy lóháton akar bejutni a
várba, annak elébb igazolni kell a vártán álló hadnagy előtt, hogy
mi járatban van. A rácson belül strázsál a silbak. Annak a
kiáltására: «Ki vagy? Megállj!» megfelel a káplár: «Corvin János
herczeg katonái vagyunk!» Erre előjön az őrmester s kéri az
igazságot. A káplár előkeresi a tarsolyából az iratokat, ráismer a
pecsétről, hogy melyiket adja itt át, azt az őrmester beviszi a
hadnagyhoz.</p>
<p>Az alatt a hadfiak körülnéznek.</p>
<p>A várkapu előtt, a bástyafalba építve látszik egy nagy síremlék,
veres márványkőből két angyal, meg egy bibornoki kalapot viselő
alak domborművével. Alatta lapidár irás. Azt jó volna elolvasni, ha
tudna hozzá valaki.</p>
<p>– No Lója! Te tudsz a betükhöz! olvasd el, ki fekszik itt? mondá
a káplár.</p>
<p>A megszólított leszáll a lóról, odamegy az emlékhez s nagyot ráz
a fején.</p>
<p>– Bolond ákombákom ez! soha sem láttam én ilyet! A vitéz csak a
szláv betüket ismerte, azokból is csak a glagol jegyeket, a miket a
bogumilok használtak.</p>
<p>Ez alatt az őrmester visszajött a kapuhoz. A vasrács nagy
csörömpöléssel kezdett felhúzódni.</p>
<p>– Bátya! Micsoda czifra koloncz ez itt az útfélen? Kérdezé a
lovasok káplárja az őrmestertől.</p>
<p>– Hát nem tanultál olvasni, öcsécském? oda van ám írva a neve:
«Márton, esztergomi érsek, bibornok 1383».</p>
<p>– Ejnye bátya! Hát aztán hogy felejtették azt az érseket ide ki
a kapu mellé, mikor templom is van a várban?</p>
<p>Nevetett ezen az őrmester.</p>
<p>– Hát öcsém, majd megtudod, ha egyszer te is bibornok fogsz
lenni, meg érsek, aztán agyonütnek. <span class="pagenum"><a name=
"Page_3" id="Page_3">-3-</a></span></p>
<p>Ezen aztán mind a ketten nevettek.</p>
<p>– Mi a neved, öcsécském? Hadd rovom be.</p>
<p>– Martinuzzi Utyessenovics György.</p>
<p>– Hüh de czifra! Nem irnád fel magad ide a táblára?</p>
<p>– De bohó kend bátya! Hiszen ha olvasni nem tudok, irni hogy
tudnék?</p>
<p>– No hát ballagj tovább!</p>
<p>A lovas csapat átvonult a kaputornyon, s ott egyszerre megnyilt
előttük az a fölséges látvány. Fényes Budavára! Egy hosszú utcza
pompás palotasorokból, Zsigmond király korabeli építmények,
velenczei stylben. Az utcza elején roppant keményfa tőkéken
fekszik, öblével felfelé, két óriási rézmozsár, a gyűrüs holló
czímerével.</p>
<p>– Ezek lettek volna jók Nikápoly ostrománál! kiált vissza
vitézeinek a káplár.</p>
<p>Aztán jön egy nagy tér, háttérben pompás templommal, közepén a
sárkányölő szent György, márványból faragva. Azontúl csupa úri
paloták, miknek kapualját banderiális katonák őrzik. Az utczák mind
nagy lapos kövekkel kirakva, a piaczok négyszögű márványnyal. A
gyalogjárókon úri nép jár-kel, minden úrnak ott van a kiséretében a
czifra hajduja, a hölgyeknek a kisérő fraj, a főpapokat
zsöllyeszékben viszik s az ország zászlós urainak hintaja előtt
kengyelfutó szalad, útat nyitva számukra a sokaság között. Sok
czifra katonai egyenruhát látni mindenfelé. Szegénynek, koldusnak
nem szabad az utczán szégyenkedni, azok ha instantiával jönnek, a
földalatti folyosón bocsáttatnak fel a várba.</p>
<p>A lovas csapat trombitaszó mellett haladt előre. A fiatal káplár
mutogatta a kardja hegyével a nyomába tóduló vitézeknek, hogy
melyik ház melyik uraságé. Ő már jártas volt Budavárában. Még mint
gyermek, hazulról szökött egyszer ide, s sorba zörgetett valamennyi
ajtón, szolgálatot keresve. Koplalt is Budavárában eleget.</p>
<p>Elérkeztek a királyi palota elé.</p>
<p>A szép, nagy tér nem volt kikövezve; hanem finom, fehér
<span class="pagenum"><a name="Page_4" id="Page_4">-4-</a></span>
dunai kavicscsal beterítve. Ez volt a nemesi banderiumok
felállításának helye.</p>
<p>Itt a káplár a hármas üdvriadót elfuvatva, sorba állíttatá az
ökrös szekereket; a csapatját pedig elhelyezte a szökőkút elé.</p>
<p>Az is királyi emlék, Corvin Mátyás alkotása, fehér
márványtalapzaton rózsaszín márványmedencze, kagyló mintára
kifaragva. A kagylónak annyi gerezdje volt, a hány megyéje az
országnak, s minden gerezdbe egy megyeczímer domborműben vésve. A
közepén pedig állt egy bronzból öntött pogányisten, a ki korsójából
önté a kristályvízsugárt, melyet ólomcsövekkel vezettek ide a budai
hegyekből.</p>
<p>Itt leszállítá a lóról a vitézeket a káplár s kiadta nekik a
rendeletet.</p>
<p>– Ide, a kut medenczéje körül tüzzétek le a kopjákat egy
lépésnyi távolban egymástól.</p>
<p>Azzal maga is leszállt a nyeregből s elindult a királyi vár
felé, a nyeregbe tett kardot is magával vive.</p>
<p>Egy fekete kamukába öltözött hiuzprémes úri embert szemelt ki
magának a sokaság közül, a kit megszólítson.</p>
<p>– Én, János herczeg küldötte, a királyi várnagyot keresem,
nemzetes Szentelaki Szente Mihály uramat.</p>
<p>– No vitéz fiam, akkor csallóközi szerencséd van. Én vagyok a
királyi várnagy. Hát téged kinek hívnak?</p>
<p>– Az én nevem Martinuzzi Utyessenovics György.</p>
<p>– Ah! Tán csak épen a gróf Utyessenovics Gergelynek a fia?</p>
<p>– Azt mondja az anyám.</p>
<p>– Jól ismertem az apádat. Derék úr volt. Sokszor ültem az
asztalánál.</p>
<p>– Akkor jobban ismerte kegyelmed, mint én; mert én sohasem ültem
az asztalánál.</p>
<p>– De hát a Martinuzzit hol kaptad?</p>
<p>– Azt meg a keresztapámtól, a scardonai püspöktől, a ki az anyám
bátyja. <span class="pagenum"><a name="Page_5" id=
"Page_5">-5-</a></span></p>
<p>– Azt is ismerem. Annak a rezidentiájában is voltam
egynehányszor; de az sohasem ültetett le az asztalához.</p>
<p>– No azt hát egyformán ismerjük mind a ketten.</p>
<p>A várnagynak megtetszettek a fiatal vitéz kapóra jött mondásai.
Vállára ütött.</p>
<p>– Ember vagy a talpodon, fiam, hát honnan cseppentél ide?</p>
<p>– Egyenesen Törökországból jövök, Nikápoly alól. Odáig paskoltuk
a hitetlen pogányt, de ott bevette magát a borzlyukába s nem tudtuk
belőle kifüstölni, mert nem volt se öreg mozsarunk, se taraczkunk,
se csatakígyónk. Hát aztán csak visszatértünk a hadi zsákmánynyal.
Abbul küldi általam a szinét-javát kiválogatva az én uram, János
herczeg, a királynak meg a királynénak.</p>
<p>– No azzal nagy örömet fogsz csinálni, fiam, odafenn a
palotában. Ritka madár az, a ki azzal a szóval jön ide, hogy hozott
valamit? S ez a huszonnégy szekér mind hadizsákmánynyal van
rakva?</p>
<p>– De még milyenfélével? Kérem kegyelmedet, küldje oda a király
sáfárját, hogy vagdalja le a szíjakról az odaforrasztott
ólompecséteket s tegyen róla tanuságot, hogy nem volt semmi
megsértve, az én legényeim majd aztán garmadába rakják a kincseket,
hogy a mikor ő felségeik ott azon a márvány eszterhajon
megjelennek, láthassák az egész diadalmat. Egyik csoportban lesznek
az elfoglalt zászlók és lófarkak, másikban a fegyverek, dobok,
trombiták, azután a skófiummal, gyöngyökkel kivarrott nyergek,
zablák, aranyos csojtárok, no meg az ezüst paizsok, aranynyal
czifrára kiverve, olyan pánczélingek, a miknek a pikkelye mint a
halhéj, csupa ezüstből van. Aztán a sok drága kaftány, selyemből,
kamukából, nyusztprémmel, mándrucz kaczagánynyal. Egész határ lesz
az arany, ezüst edényekből, a kikről szegény ember azt se mondhatja
meg, hogy ki mire használatos? Megint vég számra a sok szövöttes,
tarka-barka valamennyi. Tudom, hogy a királyné mindjárt viganót
szabat belőle magának. Prémek is támadnak <span class=
"pagenum"><a name="Page_6" id="Page_6">-6-</a></span> nagy
sokasággal, a milyeneket keresztyén ember soha sem látott. Húsz
szekér tele van rakva ilyenekkel, tele tetéz halommal.</p>
<p>– Én huszonnégynek olvastam a szekereidet.</p>
<p>– Az utolsó négyre lesznek majd csak szépen megrökönyödve, ha
annak a béllését meglátják. Azokban levágott török fejek
vannak.</p>
<p>– Hüh, fiam! Levágott fejek? kiálta fel Szente uram. Már ő meg
volt rőkönyödve. Azokat kár volt ide czepelni.</p>
<p>– Jajh! Nem olyan fejek ám ezek, mint más jótét-lélek feje
szokott lenni. Ezek a «delik» fejei. A mi annyit tesz, hogy
«bolond». Ezek mezítelen rohannak az ütközetbe, s nem adják meg
magukat, a míg egyet mozdulhatnak, két kard van a kezükben, így
harczolnak. Azután a sastollat nem a kalpagba, vagy a turbánba
dugják, hanem két metszést hasítanak a homlokukon, s abba tűzik
bele a kerecsen tollat. Ilyen fej az valamennyi.</p>
<p>– No már ilyen fejet csakugyan magam is szeretnék látni.</p>
<p>– Hát majd menten megláthatja kegyelmed, csak taszítson egyet
azon a sáfáron, hogy vegye számba a zsákmányt, mert az az én
lelkemre van ám bízva.</p>
<p>– Meglesz, fiam, ne tarts semmitől, még ma nem vész el semmi a
zsákmányból, a mit a királynak hoztál. De hogy holnap marad-e
belőle valami, azért már nem teszem tűzbe a kezemet. No gyere velem
addig. Nézd körül a királyi palotát kívül-belül. Bámuld ki szemedet
szádat. Még úgy sem mehetek a király elé, mert az a misén van, s ma
sok «nagy marha» van bejelentve nála, a kit előbb fogad el mint
téged.</p>
<p>– Ezt a kardot pedig magának a királynak hoztam, magyarázá a
vitéz. Azért nem adom ki a kezemből. Nem csak a drágaságáért, csupa
kárbunkulus a markolatja, hanem az emlékezetéért. Ez ama híres kurd
vezér Kara Haszszán szablyája, a ki maga dicsekedett vele, hogy
száz vitéz fejét vágta le ezzel. A százegyedik én voltam.
<span class="pagenum"><a name="Page_7" id=
"Page_7">-7-</a></span></p>
<p>– No, ezzel ugyan ő felsége kevés embernek fogja az életét
kioltani, jegyzé meg Szente uram.</p>
<p>Szente uram elől ment s hagyta a káplárt a háta mögött
következni, a hogy illik. A várnagy rangja egyenlő volt a
kapitányéval.</p>
<p>Szente uram végig vezette a káplárt azon a kétszáz lépésnyi
hosszú folyosón, melynek az egyik oldalát veres márványba foglalt
ablakok képezték, a másik oldalán pedig hős magyar vitézek képei
álltak diófarámákban, elkezdve ős Bendegúztól. Innen egy széles
márvány lépcső vezetett fel egy nagy terembe, a melyről Szente uram
azt állítá, hogy az volt Beatrix királyné ágyasháza; a mostani
királyné a férjéhez közelebb választott lakást. A falakon
freskó-festmények voltak, a miknek az allegoriai értelmét a várnagy
készséggel magyarázta a pártulfogoltjának, «ez itt a Bátorság, amaz
a Mértékletesség, Remény, Szeretet, Hit, Erő, Vitézség, Bőség,
Igazság. Közben pedig a Hunyadiak czímerei kifaragva».</p>
<p>Azután felnyitotta előtte a nagy köröndöt, a hol Mátyás király
fényes lakomát szokott adni külföldi vendégek tiszteletére. Fenn
egy körülfutó karzat, fából faragott remekben készült tizenkét
szoborral. Az aranyozott padmalyt óriási gyíkok alakjai
támogatták.</p>
<p>Megint egy más teremnek a gerendázata csupa rózsákkal és egyéb
virágokkal volt ékesítve. Aztán jött egy kupolás terem, melynek
boltozata a firmamentumot ábrázolta, a csillagképleteket Mátyás
születése idejétől mutatva fel, köröskörül arany betükkel e
distichon:</p>
<p>«Aspice Mathiæ micuit quo tempore Regis,</p>
<p>Natalis Cœli, qualis utraque fuit.»</p>
<p>Mindjárt e terem mellett volt aztán egy újabban épített kupolás
terem, az is épen így az égi sphærát ábrázolta, azt az áspektust
örökítve meg, a midőn II. Ulászló Magyarország koronáját viselgetni
kezdte. Azon meg ilyen körirat:</p>
<p>«Magnanimus princeps, diademate gaudet utroque. <span class=
"pagenum"><a name="Page_8" id="Page_8">-8-</a></span></p>
<p>Uladislaus, tollat ad Astra Caput.»</p>
<p>A két nagy királyi termet egymással összekötő márvány küszöbű
ajtó egyik párkányzatán:</p>
<p>«Mathias Corvinus, Rex Hungariæ.»</p>
<p>A másikon pedig:</p>
<p>«Uladislai hoc magnificum opus. MDVII.»</p>
<p>A várnagy azt szerette volna, hogyha a fiatal hadfi ennyi pompa
láttára szörnyüködött volna s nagyon bosszantá, hogy ez még annyit
sem mond rá, hogy «aujnye!»</p>
<p>– No hát láttál már ennél szebb palotát életedben, te lélek?</p>
<p>(A régi magyaroknál csak az a szó járta szidalmazásnak: «te
lélek!»)</p>
<p>– Hát, nagy jó uram, czifra palotából annyi részem volt én
nekem, hogy akár megcsömörlöttem tőle. Tíz álló esztendeig laktam
meg a felséges Vajda-Hunyad várát; a hová az én uram és pártfogóm
János herczeg küldött. Ott éltem nagy ártatlanságban a kék
darabantokkal együtt. Láttam én ott faragott követ, festett falat
annyit, hogy irtózok rágondolni; olyan hideg volt benne, majd
megfagytunk, s a denevérek mind megrágták a kenyerünket. Áldottam a
Jehovát, mikor onnan elvittek s a rongyos sátor alatt hálhattam, a
hol nem volt a fejem alatt kirakott márványkép. Jobb szeretném én,
ha valami mást mutatna meg kegyelmed nekem.</p>
<p>– Tudom. A boros pinczét. De oda én téged, fiacskám, az
audientia előtt nem vihetlek, mert ha a királyné megérzi, hogy bort
ittál, menten kidobat a teremből. Hát majd csak azután jön a
bor.</p>
<p>– Azt pedig szépen megköszönöm, mert azt sem tudom mi az?</p>
<p>– Nem ismered a bort?</p>
<p>– Hát hol vettem volna? Tíz esztendeig az oláhok között, kettőig
a török földön. Ott mind nem ismerik a bort. Azt hallom, hogy
bolond lesz attól az ember. Nem kérek én abból. – Hanem ha jót akar
velem, nagy jó <span class="pagenum"><a name="Page_9" id=
"Page_9">-9-</a></span> uram, arra kérném, mutatná meg nekem azt a
nagy csodáját a dicső Mátyás királynak, a minek az egész világra
elterjedt a híre: hogy is mondom csak ki? a «bibliothékáját!»</p>
<p>– A bibliothékáját? Jajh fiam! A ki oda belép, még ha kanállal
ette is a tudományt, úgy megretten tőle, hogy könyörögni kezd:
ereszszenek innen! elveszek ebben az erdőben!</p>
<p>– Azt szeretném én látni.</p>
<p>– Ismersz valamiféle litterákat?</p>
<p>– Azt sem tudom, milyen fáról rázzák.</p>
<p>– No, akkor hát nem fogsz innen ellopni semmit. Hanem aztán
tőlem ne sokat kérdezősködjél, mert én Nagyszombatban csak a
humaniorákig jártam.</p>
<p>Azzal előkereste a nagy kulcsos karikáról a legdíszesebben
kiformált czifra kulcsot, a minek a fogantyuja csupa sárarany volt
s elvezetve magával a káplárt ama hosszú keresztfolyosón végig,
melynek doha jelzé, hogy ennek az ajtaját ritkán szellőztetik,
kinyitá előtte a rézzel gazdagon kivert vasajtót.</p>
<p>György lekapta a süvegét a fejéről s térdre bocsátkozék, a mint
a könyvtárba belépett.</p>
<p>– Nem templom ez, öcsécském, mondá neki a várnagy.</p>
<p>– De olyan felséges, mint egy templom.</p>
<p>Mátyás király világhirű könyvesháza! A gazdag ornamentikájú
boltozatokkal, melyeknek összefutó gerinczei közét a tudományos
világ vezéralakjainak fresko-festményű képei tölték ki. A remek
faragványú szekrények és körülvonuló galeriák a sorba állított
foliansokkal, mind fényes bekötésben, pergamen, marokin, préselt
bőr, szattyán borítékkal. Irott mű a legtöbb. A nyomtatvány még
ritkaság. Az ablakok előtt roppant nagyságú földglobusz és
csillagsphera. Szemben az ablakokkal egész falat eltakaró térképek
s középen egy remek faragványu feszület, elefántcsontból, melyen az
életnagyságú Megváltó <span class="pagenum"><a name="Page_10" id=
"Page_10">-10-</a></span> alak oly élethű, hogy szinte hallani a
nyitott ajkáról a fájdalmas felkiáltást: «Eloi, Eloi! Lámma
abszatháni?» Átellenben a feszülettel egy nagyszerű óramű, mely a
nap és holdjárást is mutatta.</p>
<p>A templomi hangulatot növelték a magas ablakok üvegfestményei s
a padok és karszékek, angyalos faragványaikkal. Az ablakfülkék a
lemásolók számára voltak berendezve apró kartalan székekkel és
asztalokkal. Az öles vastagságú falban valódi czelláknak tüntek
fel.</p>
<p>A fiatal katona egészen meg volt igézve a bámulattól. Egyre
sohajtozott: «Istenem! Én Istenem!»</p>
<p>– No úgy-e, ilyen nincsen Vajda-Hunyadon?</p>
<p>A várnagy, hogy teljessé tegye pártfogoltja gyönyörűségét,
felnyitott előtte egyet azokból a nagy márványasztalon heverő,
aranyozott bőrbe kötött könyvekből, a miket drágakövekkel kirakott
kapcsok foglaltak össze.</p>
<p>A felnyitott könyv épen Marcus híres krónikája volt a
tizennegyedik századból. Talán nem is véletlenül volt odatéve;
hanem hogy a bibliothecariusi hivatal ez idő szerint vákálván, a
várnagy által helyettesíttetett, s Szente uram ebben az egy opusban
volt csupán járatos, azt produkálta a látogatók előtt.</p>
<p>Épen a 38-ik lapra nyitotta a könyvet, hol egy pompás színekkel
festett kezdőképen szent István király harcza van ábrázolva a
bolgárokkal. A magyarok pánczélosan, dárdásan, a bolgárok hegyes
süvegekkel, nyilazva. A szent király maga, fehér lováról leszállva,
melyet egy czímeres apród tart kantárszáron, feje körül arany
glóriával, mindkét lábával az elesett bolgár vezér tetemére tapos,
pallosát emelve.</p>
<p>A fiatal vitéznek az tetszett legjobban a képen, hogy ime egy
olyan derék szent, a ki nem hagyja magát levágni, inkább ő vágja le
az ellenséget.</p>
<p>– Ez szent István király! magyarázá neki a várnagy.</p>
<p>György még jobban elbámult azon a sok betűn a kép alatt.
<span class="pagenum"><a name="Page_11" id=
"Page_11">-11-</a></span></p>
<p>– Hej, ha volna ember, a ki ezt el tudná olvasni.</p>
<p>– Vagyok olyan ember! mondá Szente uram. S azzal a bámuló katona
szemeláttára elő huzá az oldaltarsolyából a nagyító üvegét s azt az
irott betüknek szegezve, egymás után leszótagolta az irott
mondatot, csakhogy az latinul volt, György nem értett belőle
semmit.</p>
<p>– De hát tudja kegyelmed, hogy mit tesz az mind?</p>
<p>– Minden bizonynyal.</p>
<p>Azzal elmagyarázta a textust Györgynek, hogy ime szent István
király a bolgár fejedelmet legyőzte, megölte, s megbecsülhetlen
sokaságát a kincseknek, aranyban, gyöngyökben és drágakövekben
zsákmányolta rajta.</p>
<p>György a fejéhez kapkodott. Ha ezt szent István királyról ilyen
drága könyvben megirták, megfestették, akkor hasonlónak kell az
utódokkal is történni. Hisz ők is megverték, megölték a bolgárok
vezérét s elhozták a kincseit nagy halommal.</p>
<p>Szente uram pedig büszke volt a tudományára, s még azt is
megmutatta a bámuló katonának, hogy ugyanazzal a betűoldozó nagyító
üveggel hogyan lehet a bükkfataplót meggyujtani, a napsugarak
összegyűjtése által.</p>
<p>– Sokszor jön ide ő felsége olvasni ugy-e bár? – kérdezé
György.</p>
<p>– Dehogy jön! Nem olvas az egyebet, csak pénzt; – de azt is
ritkán. Legfeljebb akkor jön ide, ha egy idegen potentát vetődik
Budavárába, annak szokott a király egy-egy drága könyvet ajándékba
adni. – Ez a legolcsóbb adomány.</p>
<p>Még azután azt a szivességet is megtette a védenczével Szente
uram, hogy megmutatta neki Ulászló király arczképét, hogy majd
mikor a kihallgatási terembe kerül, ráismerjen a királyra, s
valahogy a czímeres heroldnak ne találjon kezet csókolni.</p>
<p>Azalatt eltelt az idő, az audientia óráját hirdette a csengetyű;
az őrök rivallása jelzé, hogy a király közeledik a templom felől.
<span class="pagenum"><a name="Page_12" id=
"Page_12">-12-</a></span></p>
<p>Szente uram felvezette a katonáját a várakozási terembe.</p>
<p>Még akkor néhány instancziás özvegyasszonyon kívül csak az
ajtóőrök, a bekiáltó s a rovatos diák voltak jelen. Ezt úgy hívták,
hogy Ambrus mester.</p>
<p>Szente uram odavezette hozzá a katonáját s jól berekomendálta
nála.</p>
<p>– Ezt a vitéz káplárt, a kinek becsületes neve: nemes
Utyessenovics Martinuzzi György, mindjárt a püspökök és zászlós
urak után bocsássa be kegyelmed a király elé: minden más egyebek
előtt; mivelhogy ez János herczegnek a követje, a ki a királynak és
királynénak tetemes zsákmány-kincseket hozott.</p>
<p>Ambrus mester rögtön felirta a káplár nevét a kezében tartott
palatáblára, s utasítá, hogy csak odaálljon a háta mögé; majd ha
rákerülend a sor, a könyökével taszítand rajta egyet.</p>
<p>György erősen belekapaszkodott a díszkardba mind a két kezével s
elfoglalta az ajtó melletti helyet.</p>
<p>– Aztán majd ha kijösz az audientiáról, odajöjj hozzám egy pohár
bakatorra, mondá Szente uram az ifjunak s nem lévén több dolga a
teremben, eltávozott.</p>
<p>Nemsokára aztán jöttek az előkelő uraságok. A bekiáltó egymás
után üvölté be az ajtón a neveiket és a rangjukat latin nyelven.
Ambrus mesternek a táblája rovancsolva volt már és számozva.
Gyakorlatból tudta, melyik név hanyadik szám alá tartozik? – Első
az esztergomi primás, második a nádorispán; azután az érsekek,
megyés püspökök, főapát urak, azután a zászlós urak, főispánok.</p>
<p>György magában mind utána mondta a hallott neveket. Sohasem
felejtett el közülök egyet is.</p>
<p>Az alakjaikat is mind elevenen benyomta az emlékezetébe.</p>
<p>Mennyi pompa! Milyen kérkedő fényüzés! A suhogó selyemtalárok, a
csengő-bongó arany lánczok; a gyémántoktól <span class=
"pagenum"><a name="Page_13" id="Page_13">-13-</a></span> villogó
keresztek! A fényes fegyverzetek! (Milyen rongyosak ezeknek a
jobbágyaik odahaza!)</p>
<p>Elébb az egész fényes társaságnak ott kell várakozni az
előteremben, a míg a királyi pár az elfogadási terembe megérkezik;
az alatt senki sem türtőzteti magát, fenhangon beszélnek, mintha
lakozásban volnának; a püspökök latinul, a főurak magyarul
vitatkoznak; hallani dölyfös kaczagást is, s közbe egy-egy
egészséges, körmönfont mondást. E sok büszke alak láttára igazolva
látszik a királynénak az a mondása, hogy «az én férjem valóban a
királyok királya, mert alattvaló országnagyjai mind megannyi kis
királyok».</p>
<p>Tarka-barka világ volt az, jellemezte az egész kort. Törvényt,
tekintélyt nem ismertek; még a divat törvényét sem. Minden főúrnak
a viseletéről meg lehetett ismerni, hogy mely vidékről származik. A
felvidékiek a lengyeltől vették kölcsön a divatjukat, azokon
duzzadt a prém, ragyogott a boglár, bő volt a bugyogó, hosszúszárú
a színes szattyán saru; két vállukat verte a csigákba göndörített
haj; a délmagyaroszágiak ellenben hosszú, sarkig érő virágos
szövetű selyem kaftányokat viseltek, török izlés szerint, keskeny
prémmel, széles övet, szűk csizmát, telekes bocskorral; a hajuk
rövidre volt nyírva, s csak a homlok tetején meghagyva egy üstök.
Az egyiknek hosszúra eresztett szakálla volt, a másiknak simára
borotvált arcza, lefelé csüggő bajuszszal: a végvidékiek még egy
arany golyócskát is akasztottak a bajusz végére. A kezében az egyik
tollas buzogányt, a másik szekerczét viselt, aranyozott vert
ezüstből. S az egyházi nagyokat is alig lehetett a viseletük felül
megkülönböztetni a világi főuraktól, a talár alig különbözött a
kaftánytól, bajuszt, szakállt mindenki viselt, még kardot is az
oldalán, háboru idején a püspök volt a dandárjának a vezetője. Az
egyetlen esztergomi primás, Bakács, vált ki a sokaság közül, a ki
bibornoki köntösben pompázott.</p>
<p>S ha a viseletükről nem, a beszélgetésükről ugyan épen
<span class="pagenum"><a name="Page_14" id=
"Page_14">-14-</a></span> nem lehetett őket megkülönböztetni; olyan
nyers, kiméletlen szavakkal beszélnek egymáshoz, mindenkinek volt
valami szemrehányása a másikhoz, a sok panasz, a keserű zok-szó
egymás tetejébe hágott. Az alantas közönségtől nem is restelkedtek.
Úgy lármáztak, mintha övék volna az egész királyi vár.</p>
<p>György az alatt az egy óra alatt mese-nagy dolgokat tanult a
főurak és főpapok dolgaiból, kivált mikor egyet-egyet közülök
bebocsátott a rovatoló diák az elfogadási terembe, annak azután a
hátramaradtak igen szépen elmondták a viselt dolgait.</p>
<p>Ambrus mesternek volt nagy klepsydrája, tekenősbéka tokkal, azt
ő folyvást a markában tartá s a mint öt percz letelt, ujabb főurat
szólított fel a király elé járulásra. Ez az intézkedés egyrészt jó
volt, másrészt nem volt jó, mert igaz ugyan, hogy öt percz untig
elég egy magyarnak a kivánságait elmondani a király előtt, a ki
azoknak teljesítését okvetlenül megigéri; azonban némelyiknek még
sem elég, s ha az ilyennek az utána nyomakodó a sarkantyújára
tapos, az nem marad visszatorlás nélkül. Ilyenformán a mely fokban
apadt a szabadszájú zsivaj a várakozó-teremben, azon fokban
szaporodott az elfogadóteremben, a bebocsátottak mindannyian
odabenn maradván.</p>
<p>Egyszer a bekiáltó ismét egy új érkező nevét hirdeté.</p>
<p>«Comes Tomiczky, archidiakonus krakoviensis.»</p>
<p>Krakói főesperes! Ennek a megjelenésére csakugyan kiváncsi volt
György vitéz.</p>
<p>És igen nagy lőn a csalatkozása. A betoppanó alak nem volt
valami papi méltóság, hanem egy fényesen felcziczomázott dalia,
festői lengyel öltözetben, hónaljáig felkötött karddal az oldalán,
vidám, kihívó tekintettel; a ki az első belépésnél úgy tett, mintha
ez az egész társaság csupa régi jó ismerőseiből állna; a
legelsőnek, a kit megkapott, megragadta a kezét, a tenyerébe
csapott, aztán a keblére ölelte s jobbról balról megcsókolta, a
legérzékenyebben <span class="pagenum"><a name="Page_15" id=
"Page_15">-15-</a></span> üdvözölve őt lengyelül. Azzal, hogy
értett-e az üdvözölt abból valamit, vagy sem, épen nem törődött,
folytatta az ismerkedést. Föl sem tehette, hogy lehessen valaki
ebben a palotában, a ki ne tudja azt, hogy ki az a «Pan
Tomiczky».</p>
<p>György azonban megeszelte, hogy Ambrus mester az ujon
érkezettnek a nevét épen nem rovatolja a magyar főurak
kategoriájába, hanem egy sorral alább jegyzi be az ő neve és czíme
után. Ambrus mester pedig alaposan ismeri az udvar körüli
dörgést.</p>
<p>György értett lengyelül. A Corvin János hadai között sok lengyel
szolgált, azoktól ragadt rá. Körülbelül kivette Tomiczky bőbeszédű
ömlengéseiből idejövetele czélját. Zápolya János, a szepesi főispán
küldi őt ide, hogy számára a király leányát feleségül megkérje. –
Az urak azonban nem akartak lengyelül érteni.</p>
<p>Így aztán lassankint megritkult a várakozó-terem, a főrendek
egyenkint beszivárogtak a trónterembe, künn csak az instans plebs
maradt még. Tomiczky egyedül rekedt a fényesek közül hátra. –
Boszús is volt e miatt s nagy lépésekkel mérte végig diagonalis
vonalban a várakozó-termet, minden fordulásnál odakiáltva Ambrus
mesterre: «hát én mikor jövök?»</p>
<p>– Azonnal, azonnal; válaszolt a diák.</p>
<p>György vitéz udvarias akart lenni, elmozdult a helyéről Ambrus
mester oldala mellől s odalépegetett az ablakhoz. Arról is
értesülni óhajtott, hogy vajjon a katonái végrehajtották-e pontosan
a megbízását. Nagyon meg lehetett velük elégedve. A téren fel
voltak halmozva a zsákmányból rakott trofeumok művészi
összeállításban, a szökőkut körül pedig ki volt tüzködve a
huszonnégy dárda, mindegyiknek a hegyére odaszúrva egy-egy levágott
deli-fő, a homlokbőrébe szúrt kerecsentollal, a mint a szél végig
sepert a téren, azok a feltűzött koponyák olyan szépen integettek,
nagyokat bókolva a királyi vár felé.</p>
<p>György arra gondolt, hogy ezt csak bele fogják festeni még
Marcus krónikájába. <span class="pagenum"><a name="Page_16" id=
"Page_16">-16-</a></span></p>
<p>Szinte megrettent, a mint a nevét hallá kimondani.</p>
<p>Ambrus mester őt hívta fel a trónterembe lépésre, Tomiczkyt
megelőzve, a hogy a várnagy utasította.</p>
<p>György alig talált az ajtóra, pedig ugyancsak két alabárdos állt
kétfelől az ajtófélnél. Ambrus mesternek kellett rajta egyet
taszítani, hogy útba igazodjék.</p>
<p>Mikor aztán az ajtó kitárult előtte, csaknem elveszett a szeme
fénye.</p>
<p>Előtte állt a roppant terem mélyén a pompás mennyezetes trón két
karszékkel, az egyikben ült a király, a másikban a királyné, s
kettőjük között állt egy kis leány, a királyleány. Az lehetett
három esztendős. Ezen akadt meg a szeme legjobban. – Hát ezt a kis
gyermeket kérik feleségül?</p>
<p>Ez a gondolat egészen megzavarta az agyát.</p>
<p>Egészen elkábítá az eléje táruló látvány. Magyarország főrendei
egy csoportban. Valóságos vásári kiállítása a prémnek és
szakállnak. S ennyi bozont között csak három sima arcz: a királyné,
a király, meg a kis királyleány. A király arcza olyan, mint egy
becsületes jó matrónáé, a fehérségig halovány, kissé puffadt, a
mitől kövérnek látszik; de ez nem az egészség duzzadása rajta, mert
szemeit pöffedt, vörhenyes karikák szorítják össze; szemöldökei
alig látszanak, olyan világos szőkék, orra buczkós. Fején valami,
nagyon alacsony, gyöngygyel körülvett sapakot visel, mely hasonlít
a falusi asszonyok csepeszéhez; vállait hermelin prémes palást
nyomja, melynek nagyvirágú arany szövete egész termetét takarja;
csak a két szikár keze látszik ki belőle, a miknek egyikével a trón
karját fogja.</p>
<p>Szerencséje volt Györgynek, hogy a könyvtárban már látta a
király arczképét, kitalálhatta, hogy kihez intézze a
megszólítását.</p>
<p>– No csak előre, vitéz! buzdíták, a kik közel voltak hozzá.</p>
<p>A katona szabályos léptekkel járult a trón elé s elmondá
<span class="pagenum"><a name="Page_17" id=
"Page_17">-17-</a></span> a hadnagya által szájába rágott mondókát,
nagy lélekzetet véve.</p>
<p>– Felséges király! Az én uram, Corvin János herczeg küldi
felségednek ezt a kardot, a mely Csendereli Mehemet beglerbég
szablyája volt, ki a nikápolyi csatában esett el.</p>
<p>S azzal átnyujtá a királynak a bolgár helytartó kardját.</p>
<p>Ulászló maga is mosolygott rajta, mikor azt a kardot a kezébe
nyomták, a szemeiben látszott a kérdés, hogy «hát már én aztán mit
csináljak ezzel a karddal?» S odanyujtá azt a királynénak. Azonban
a királyné sem tudta a drága ajándékot kellőleg appreciálni. Az meg
odaadta azt a kis királyleánynak. Az aztán nagyon megörült neki.
Megfogta a két piczi markával, s nagyot nevetett a kardmarkolatra
faragott dæmonfő szemébe.</p>
<p>Ekkor eszébe jutott Györgynek a mondóka folytatása.</p>
<p>– Azonkívül sok drága zsákmányt küldött János herczeg
felségednek általam, aranyban, ezüstben és drága portékában.</p>
<p>– Zsákmány? Hol van? kiálta közbe egy hang s a hangadó fő
előtolakodott a sokaság közül.</p>
<p>Ennek a főnek a tulajdonosát e névvel hallotta György az
ajtónálló által bekiáltani: Pruisz Chrysostomus, episcopus
Varadiensis, thesaurarius regni.</p>
<p>De mielőtt válaszolhatott volna, valami zavar támadt a
teremben.</p>
<p>Tomiczky, a lengyel, odakinn összeveszett Ambrus mesterrel, hogy
minek bocsátá be ő előtte a köztisztet? Utoljára erőszakosan
berontott az ajtón, mielőtt az öt percze betelt volna, s ott
találva maga előtt a katonát, azt erőszakosan félre lökte.</p>
<p>– Czo félre, paraszt!</p>
<p>S maga állt a helyébe a király elé.</p>
<p>«Czo félre, paraszt!»</p>
<p>Ez a szó egyszerre új lélek világát gyujtá meg a vitézben.
<span class="pagenum"><a name="Page_18" id=
"Page_18">-18-</a></span></p>
<p>Hogy őtet parasztnak czimezik, s félretaszítják a király
elől.</p>
<p>Más nemes embernek a vére tüzlánggá gyuladt volna fel erre a
szóra: az ő vére egyszerre lehiggadt, valami dæmoni kevélység
fagyasztotta át. Úgy érzé, mintha egyszerre a boltozatig nőne fel a
fejével, s onnan nézne le erre az egész társaságra.</p>
<p>Hát csak «paraszt?»</p>
<p>Nem volt már előtte chaosz. Szemügyre vette egyenkint az
alakokat. Egyszerre tíz alakot is meg tudott figyelni, s itéletet
hozni felőlük. A nevére valamennyinek emlékezett. Az ott a király
mellett jobbrúl Bakács Tamás, a primás. Innen rajta az a nagy
fekete szakállú, Szathmáry György, a pécsi püspök. Az a daliás
alak, a ki a trón oszlopához támaszkodik, s a királynénak nyájas
szavakat suttog, Perényi Imre, az új nádorispán. A királyné magas,
nyulánk hölgy, fehérpiros arczczal, vékony ajkakkal, nagy fekete
szemekkel, mik fölött az egyenes szemöldök csak nem összeérnek, az
álla szívalakú és kétfelé osztott. Öltözete granátszin bársony,
gyöngyökkel himezve.</p>
<p>Tomiczky baljában a kardját, jobbjában a prémes kucsmáját
tartva, toppant a trón elé, s fél térdét meghajtá előbb a király,
azután a királyné előtt, akkor egy mazurka bókot csapva, összeüté a
sarkantyúit, s azután a balkezét a csipőjére nyomva, jobbjával a
süvegét magasra emelve, megkezdé az üdvözlő szónoklatát a
királyhoz.</p>
<p>Lengyelül beszélt. Ez volt a királynak az anyanyelve.</p>
<p>Annálfogva György megértette az egész előadást. Jobban mint a
magyar urak, a kik közül csak a felvidékiek értettek valamit
lengyelül.</p>
<p>Különös kivánsága volt a lengyel főurnak. Zápolya János, a
szepesi gróf számára kérte meg feleségül a király leányát: azt a
kis három esztendős czukorbabát.</p>
<p>Ulászló kényelmetlenül feszengett a helyén. Ha más nyelven
beszéltek volna hozzá, jó lett volna a dolga. <span class=
"pagenum"><a name="Page_19" id="Page_19">-19-</a></span> Akkor a
háta mögött álló tisztelendő Hammel uramnak azt mondhatta volna,
«quid dixit ipse?» Az megmagyarázta volna neki, ő megtagadta volna
rá a feleletet; azt Hammel újból tolmácsolta volna: ez akkor úgy
ment volna, mint mikor két ember egyik árokpartról a másikra beszél
át. Nem veszhetnek össze, mert nem érik el egymást. De lengyelül
kérdezve, lengyel választ kellett adni.</p>
<p>– Mit akarsz? kérlek, hiszen még csak három esztendős a
leányom.</p>
<p>– Isten és a szent szűz oltalma alatt nagyra fog nőni.</p>
<p>– De még a szepesi gróf is gyermek, hogy adjunk annak egy
királyleányt feleségül?</p>
<p>– Ha lehetett tizennégy éves korában szepesi gróffá tenni.</p>
<p>– De hát mire való volna ez a házasság?</p>
<p>– Az ország nyugalma kivánja. Felséged beteges. Ha ne adj Isten,
trónváltozás történik, kell egy legitim örökösnek maradni, a ki a
zűrzavaroknak elejét vegye.</p>
<p>– De én nem vagyok beteg. Én nem fogok meghalni. Nekem még lehet
fiam is.</p>
<p>S e szónál olyan gyöngéden tekintett a király a viruló szépségű
királynéra, ki a lengyel társalgásból nem értett semmit. A király
arczát átfutotta a láng, annak a tűznek a lángja, mely ötven éves
korában gyulladt ki először szivében.</p>
<p>Most aztán a királynéhoz fordult a lengyel. Ő hozzá már
francziául beszélt.</p>
<p>A főurak nyughatatlankodtak a sok idegen nyelven folytatott
beszéd miatt. «Loquatur latine!» Kiabáltak közbe. Az ungvári unitus
püspök, a ki jól értett lengyelül, fennhangon magyarázta a
körülállóknak a király és Tomiczky szóváltásának tartalmát, a mi
azokat nagy felgerjedésbe hozta: «Hoc non pergit! Hoc non
tolerabimus!» Zúgták haragosan némelyek. Ellenben olyanok is
voltak, a kik kedvteléssel sodorgatták a bajuszaikat, <span class=
"pagenum"><a name="Page_20" id="Page_20">-20-</a></span> a kiknek
tetszett a dolog, s odasuttogtak a lengyelnek: «nye bojsza!»</p>
<p>György mindent látott és hallott, de még nem értett semmit.</p>
<p>Egy kis leányt kérnek feleségül egy gyerek ember számára. Mit
tartozik ez az országtanácsra? Ez családi ügy. Mi köze ahhoz ennyi
bölcs honatyának? Végezzék a szülők magukban.</p>
<p>A mit francziául beszélt a lengyel a királynéhoz, abból már nem
értett semmit. De a királyné válaszát még is megértette. Annak az
arcza is beszélt. A versaillesi udvar légkörében növekedett,
temperamentumteljes nő arczában eleven kifejezést nyert minden
indulat, mely szavait diktálta, szeretete a gyermeke iránt,
gyűlölete a kérő személye ellen, büszkesége, mely magasabb czélt
tűzött maga elé, elutasító heves kézmozdulata. Meg lehetett azt
érteni. Az anya is kikosarazza a kérőt.</p>
<p>Tomiczky ekkor a legvégső szinpadi fogáshoz folyamodott. Magához
a legközelebb érdekelt félhez fordult; térdre bocsátkozék a kis
királyleány elé, s annak mondá el a leánykérő ajánlatát, odakinálva
neki a jegygyűrűt, közepén egy ragyogó karbunkulussal.</p>
<p>A kis királyleány pedig, igazi franczia vér! pajkos mosolyra
hajnalodó arczczal, fogja a két markában tartott szablyát, s azzal
megfenyegette a tolakodó násznagyot. Lefesteni való jelenet volt. A
gunnyasztó király, a büszke királyné, a karddal fenyegető gyermek s
a térdeplő követ, körül a fényes főrendek.</p>
<p>Ekkor a főurak sorából kilépett az a fekete szakállú püspök, s
odatoppanva Tomiczkyhoz, azt kiáltá neki: «sed non facias
sculptile!» s azzal eléje állt, odaplántálva magát a királyleány és
a lengyel közé.</p>
<p>Tomiczky erre dühösen pattant fel térdéről, s haragjában
belemarkolt az útját álló főpapnak a szakállába.</p>
<p>Erre aztán a püspök úgy ütötte fejbe az öklével, hogy a
halászgyűrűjének ott maradt a véres nyoma a homlokán. <span class=
"pagenum"><a name="Page_21" id="Page_21">-21-</a></span></p>
<p>Micsoda dulakodás ez a királyi pár szemeláttára!</p>
<p>Jó szerencse, hogy a nádor közbeveté magát: a ki athlétai erejű
férfi lévén, nagyhamar szétválasztá a viaskodókat. Tomiczkyba aztán
hárman-négyen belekapaszkodtak, s kihúzták tuszkolták az elfogadási
teremből, a ki aztán végig szitkozódva valamennyi országnagyon,
pattogott még az előteremben, míg nehány híve – Zápolya-pártiak –
utána nem ment és le nem csillapítá.</p>
<p>György ámult és tanakodott magában, miért kell ilyen haragnak
támadni egy gyermekleány miatt? Ez a terem is egy olyan nyitott
könyv volt előtte, melynek a betüit nem ismeri, csak az illusztráló
képeket látja benne.</p>
<p>Az egész hátramaradt társaság debacchált: a királyné felállt a
helyéről s nógatta a királyt, hogy vesse végét a
kihallgatásnak.</p>
<p>Ulászló azonban nagy flegmával volt megáldva a természettől. Az
ő emlékezete megkapaszkodott egy szóban, a mitől nem tudott
elszakadni. Zsákmányról, arany, ezüst ajándékról beszéltek az imént
előtte, a míg ez az alkalmatlan közbe nem rontott a maga
esetlenkedéseivel. A zsákmányhozó még mindig itt áll. Ugyan senki
sem törődik vele. De a király egy perczig sem vette le róla a
szemét.</p>
<p>A nagy hűhó közepett a király felemelé a kezét, s megfordított
mutató ujjával közelebb lépésre buzdítá a katonát, kegyes
leereszkedéssel intézve hozzá a kérdést:</p>
<p>– Quid tulisti?</p>
<p>(Azt már Szente uram elmondá Györgynek, hogy ez a királynak a
rendes kérdése a hozzájárulóhoz s ez azt jelenti, hogy «mit
hoztál?»)</p>
<p>E gyakorlati értékű kérdés csillapítólag hatott a felháborodott
kedélyekre. György nógatást kapott, hogy beszéljen.</p>
<p>Ő aztán beszélt.</p>
<p>– Az én uram, János herczeg, szinét-javát kiválasztá a
Bolgárországban ejtett zsákmánynak, s felküldé azt <span class=
"pagenum"><a name="Page_22" id="Page_22">-22-</a></span> általam
Felségednek. Huszonnégy szekér telt meg a zsákmánynyal. Van közte
arany és ezüst marha szép sokasággal, drága török selymek, kamukák
és bársonyok, pompás fegyverzetek és nyeregszerszámok, a milyeneket
ez országban még sohasem láttak.</p>
<p>Nagy érdeklődés támadt e szavakra.</p>
<p>– Hol van? hol van?</p>
<p>– Íme rendben halomra rakták a kincseket az én katonáim itt a
vár udvarán, hogy a felséges király úr és a felséges királyasszony
azokat innen a márvány eszterhajról könnyen megtekinthessék.</p>
<p>A király helyeslést bólinta, s egy kérdő tekintetet lopva a
királyné felé, annak a véleményét várta.</p>
<p>– Voyons donc. Monda a királyné, s kecsesen fölemelkedék a
helyéből.</p>
<p>A főudvarnok intésére két apród félrehúzta a nehéz brokát
függönyöket a trónterem erkélyéhez vezető ajtó felől, a palotanagy
jött az aranyozott kulcscsal, az apródok kétfelé tárták az
ajtószárnyakat, s arra a királyi pár megindult a tróntól az erkély
felé. A király jobbján vezette a királynét. Candalei Anna egy
fejjel magasabbnak látszott a férjénél, a királyné kezén volt a kis
leány.</p>
<p>Ők hárman léptek ki először az erkélyre.</p>
<p>A király kihajolt az erkélyen, s meglátva a kincsek garmadáit,
azt mondá, «dobzse, dobzse!»</p>
<p>Candalei Anna azonban előbb lehajolt a kis leányáért, hogy azt a
karjára emelje, ő is lelásson az udvarra.</p>
<p>Ámde a királyné figyelmét nem a zsákmány kapta meg első
pillanatra, hanem azok a dárdahegyre tűzött fejek.</p>
<p>Nagyot sikoltott, s a fejéről leomló fátyollal betakarta az
ölében tartott gyermek arczát.</p>
<p>– Ah! C’est infernal!</p>
<p>Azzal kirohant az erkélyről. Megpillantá Györgyöt. Akkor még
egyszer felsikoltott.</p>
<p>– Chassez le! C’est un démoniaque! <span class=
"pagenum"><a name="Page_23" id="Page_23">-23-</a></span></p>
<p>Azzal siró görcsök közt elrohant a teremből.</p>
<p>A király ott maradt az erkélyen, s gyönyörködött a
zsákmányban.</p>
<p>György elbámult a királyné indulatkitörésén. Nem értette azt az
Úr szine változását. Csak állt ott, mint a sóbálvány.</p>
<p>A nádor azonban értette, a mit a királyné parancsolt:
«Kergessétek el innen ezt az ördöngöst!» S a vállára ütött
Györgynek.</p>
<p>– Katona! Bolondot cselekedtél. A királynét halálra rémítetted
azokkal a dárdára tűzött fejekkel.</p>
<p>Györgynek ez is rejtély volt.</p>
<p>– Mi nálunk így szokás.</p>
<p>– No hát már most csak hordd el az irhát!</p>
<p>S azzal a nádor intésére két darabont kétfelül karonfogta a
katonát, s szépen kituszkolta a teremből, s addig meg sem állt
vele, a míg a lépcsőházig jutva, a grádicson le nem taszította.</p>
<p>Így bocsátották el a zsákmányhozót.</p>
<p>(A históriaíró feljegyzi, hogy a királyné soha sem ivott többet
annak a kútnak a vizéből.)</p>
<p>György vitéz az alatt, a míg a grádicsokon aláfelé lépegetett,
elgondolkodott mind azon, a mit látott és hallott.</p>
<p>Ő egy diadalmas hadjárat zsákmányait hozza fel a királyhoz,
melyeket az ő vitézkedése is öregbített, s a király azt se mondja
neki, hogy «köszönöm», a királyné haragosan kergeti el a szine
elől, s a nádorispán azt monda neki: «Hordd el az irhát!» Legalább
az urának izenhettek volna egy nyájas szót, a kinek a nevében
beszélt, a ki a győztes hadjáratot az ellenség tartományában
befejezte: a királyi vérből származott herczegnek, Corvin Jánosnak.
Milyen nagy ellentét! Mátyás király fia, meg Dobzse László között!
Hanem hát ilyen király kell a magyar főuraknak és egyházi
fejedelmeknek! Micsoda urak, micsoda főpapok! Emlékezett rá, hogy
az urának, <span class="pagenum"><a name="Page_24" id=
"Page_24">-24-</a></span> János herczegnek milyen véres harczai
voltak a zárai püspökkel, a ki az alatt, a míg ő a hitetlenek ellen
harczolt, a várát elfoglalta erővel, úgy kellett megostromolni,
mint az ellenséget. A hideg harag foglalta el egész lelkét.
Utálatot érzett egyenkint és egyetemesen mind azok iránt, a kiknek
a nevét most hallá, az arczaikat megfigyelte. Csak egy ember iránt
érzett valami meleget, azon ifjú iránt, a ki gyermek létére oda mer
izenni a királynak, add nekem a leányodat feleségül, mert te öreg
vagy már, nyavalyás, ha kidülsz, hadd ülök a helyedbe, a királyi
trónra. Ebben az emberben van szív! Hogy is mondták a nevét?
Zápolya János! Az apjáról elég rosszat hallott!</p>
<p>A hidegvérű lények haragja még erősebb, mint a melegvérűeké. Még
a féreg szivében is van bosszú. S a tehetetlen féregnek kell
sejtelemmel birni arról, hogy ő belőle még repülő lény lesz:
fegyverrel, ártó fulánkkal ellátott, különben nem furná be magát a
földbe, hogy ott bevárja, bábalakban, a míg szárnyai
kipattannak.</p>
<p>György nagy elbúsultában szinte beleüté a homlokát Szente uram
mentelánczába, a ki szembe jött fel a lépcsőn.</p>
<p>– No, fiam! hát mi történt veled? De hamar végeztél!</p>
<p>– Az történt, hogy kidobtak.</p>
<p>– Tán valami otromba dolgot beszéltél a király előtt?</p>
<p>– Nem én. Hanem a királyné haragudott meg reám.</p>
<p>– A királyné? Hát azzal mi ügyed-bajod volt?</p>
<p>– Egy csepp sem volt nekem, hanem a mint meglátta azokat a török
fejeket, a mik a kút körül dárdára voltak kitűzve, felsikoltott és
elszaladt.</p>
<p>– Török fejek! Dárdára tűzve? Hát ki cselekedte azt a
bolondot?</p>
<p>– Én biz azt.</p>
<p>– «Ettetmeret a tyúk!» Káromkodék visszafelé fordítva a mondást
Szente uram. Meggárgyultál te fiú? <span class="pagenum"><a name=
"Page_25" id="Page_25">-25-</a></span></p>
<p>– Hiszen kegyelmed maga is azt mondá, hogy szeretne egy olyan
deli-fejet látni.</p>
<p>– Látni hát! De nem dárdára tűzve!</p>
<p>– Hát ezt mi nálunk odahaza így szokták.</p>
<p>– Jaj de nagy bolondot tettél! Most mindjárt szaladj, szedesd le
a török fejeket, s dobáltasd a Dunába. No képzelem, a királyné hogy
halálra rémült, mikor azt meglátta!</p>
<p>– De hiszen én abban a nagy ezüstkapcsos könyvben láttam egy
képet, a hol egy király, meg egy királyné ülnek az aranyos
zsellye-székben, s előttük egy garmada levágott fej, a hóhér készül
a pallossal levagdalni a többit.</p>
<p>– Hja az régen volt. Az a királyné Vak Béla felesége volt, a ki
a férje megvakítóit lenyakaztatá. De a mostani királyné egy finom
érzésű dáma, egy érzékeny asszony. Soha sem beszéltél te még
asszonynyal?</p>
<p>– Soha.</p>
<p>(Igazat mondott. Még az anyjával sem beszélt, mert az csak
olaszul tudott, ő pedig gyermek-korában csak horvátul tanult a
cselédektől, Vajda-Hunyadon a várban nem fordult meg asszony, a
hadjáratban pedig elfutott előle valamennyi.)</p>
<p>– No te most, mondhatom, hogy szépen magad alá döntötted a
forrót! Te most itt nem maradhatsz Buda várában.</p>
<p>– Nem is maradnék, ha ezt a palotát nekem adnák sem. Megyek
egyenest a pajtásaimmal vissza az én uramhoz, János herczeghez, s
elmondom neki, hogy fogadták az ajándékait fényes Budavárában.</p>
<p>– Dehogy mégy ahoz fiam! Dehogy mondasz te annak egyet is, mást
is! Látod ezt ni?</p>
<p>Azzal a várnagy valami furcsát huzott elő a kaftánja alól. Egy
fekete pecsétes levelet, a mi egy hosszú nyelű két ágú villára volt
feltűzve.</p>
<p>– Látod ezt ni? <span class="pagenum"><a name="Page_26" id=
"Page_26">-26-</a></span></p>
<p>– Látom. Paksaméta. De mi a kőnek van ez cserepcsikra tűzve,
mint a szalonna, a mit meg akarunk piritani tűznél?</p>
<p>– Hát hogy ezt is tüzön megfüstöljük. Ez a levél olyan vidékről
jön, a hol pestis pusztít. Ebben a levélben van megirva, hogy a te
kedves urad, János herczeg meghalt.</p>
<p>György halálsápadt lett erre a szóra.</p>
<p>– Meghalt? hebegé, s a falnak esett ijedtében.</p>
<p>– Jól járt szegény, mondá a várnagy. Mi is jól jártunk vele,
hogy elköltözött. Nem találta helyét a világban. Lágy ember volt, a
ki hozzá támaszkodott, eldült.</p>
<p>György csak összeroskadt ott a lépcsőház szegletében, s fejét
két karja közé temetve, elkezdett keservesen sírni.</p>
<p>Szép figura! Egy huszár a ki sír.</p>
<p>Hát valakinek csak kellett Mátyás király fiát megsiratni!</p>
<p>A feleségnek volt már, a ki vigasztalja!</p>
<p>– No fiacskám, te csak sird ki magadat ide lenn kedvedre. Mondá
a várnagy. Én sietek fel ezzel a villára szúrt levéllel a
királyhoz. A király, tudom, hogy a mint azt meglátja, s azt hallja,
hogy «pestis», azonnal befogat s egész pereputtyostúl költözik
Csehországba. Majd ha visszajövök, akkor felszedlek a földről,
aztán beszéljünk róla, hogy hová dugjalak be.</p>
<p>Azzal csendesen ballagott fel a lépcsőkön Szente uram, jó messze
eltartva magától a sokszor felfüstölt gyászhirlő levelet.
<span class="pagenum"><a name="Page_27" id=
"Page_27">-27-</a></span></p>
<h2><span class="smaller">II. FEJEZET.</span><br />
MAGISTER KAMINARIUS.</h2>
<p>Zord, nedves, érdes idő volt.</p>
<p>Ilyenkor a kihallgatási tróntermet is melegíteni szokták.</p>
<p>A szép, szobadíszül is szolgáló majolikakályhák még azon időben
nem divatosak Magyarországon, a kastélyokban kandallók voltak, a
közrendűek házában banyakemenczék, vagy kürtős tűzhelyek. A
trónterembe pedig nem lehetett kandallót beállítani. A helyett a
háttérben volt alkalmazva egy hordozható rézkatlan, török mintára,
melyet megtöltöttek bükkfa parázszsal, az sugárzotta ki a meleget;
azonkívül a királynak az ülése alá, a ki nagyon fázékony volt,
bedugtak egy ezüst medenczét, mely szintén parázszsal volt
megtöltve. Később aztán, mikor nagy lett a sokaság a teremben, a
nélkül is elég meleg támadt.</p>
<p>Az erkélyajtók felnyitása által azonban ismét hideg jött be a
terembe. Ulászló köhécselve tért vissza az erkélyről, s midőn ismét
elfoglalta a helyét a trónszéken, egyedül, a királyné nélkül: az
udvarnokával előhuzatta a szék alul a parázsos medenczét s rárakta
a lábait. – Aztán következett volna, – az urak el levén látva – a
közrendűek kihallgatása.</p>
<p>Elébb azonban belépett Szente uram a trónterembe, a hová neki,
mint várnagynak, mindenkor szabad bejárata vala. Kezében tartá a
vasvillára felnyársalt fekete pecsétes levelet.</p>
<p>A ki azt meglátta, rögtön kitalálta, hogy mi az? Levél a
pestises tartományból! A király felugrott a székéről, s legkisebb
gyülésfeloszlató trónbeszéd nélkül, két kézre kapva a palástját,
elsietett a terem hátulsó ajtaján.</p>
<p>A főrendek pedig ugyan eloldalogtak Szente uram közeléből,
<span class="pagenum"><a name="Page_28" id=
"Page_28">-28-</a></span> ki hasztalan kinálfa fűnek-fának a
paksamétáját: nem akadt annak elfogadója.</p>
<p>Utoljára Ambrus mestert szólították be a külső teremből, annak
kellett felbontani a gyászpecsétes levelet s felolvasni a rendek
előtt a tartalmát. János herczeg udvari káplánja tudatá ékes
stylusban, hogy Mátyás király fia az alólirt napon, a halotti
szentségek felvétele után, csendesen elszunnyadott az Úrban.</p>
<p>Mély csendesség támadt a gyülekezetben. Mintha egy adósokból
álló társaság lett volna, mely előtt azt a hírt olvassák fel, hogy
a hitelezőjük meghalt.</p>
<p>– Requiescat in pace… Dörmögé Szathmáry György püspök. S a
többiek is utána fohászkodtak.</p>
<p>Soha jobbkor nem halhatott volna meg.</p>
<p>Ambrus mester azt kérdé, hogy a levelet archivumba tegyék-e?</p>
<p>– Isten őrizz! Monda a püspök.</p>
<p>– El kell égetni! kiálták a főurak.</p>
<p>Ambrus mester maga is szeretett mentül hamarább megszabadulni a
veszedelmes papirostól s odasietett, a mit legközelebb látott, a
trón alatt levő parázsos medenczéhez.</p>
<p>Jó szerencse, hogy a mácsói bán elkapta a gallérjánál fogva.</p>
<p>– Abba ne dobja kegyelmed azt a levelet! Mert akkor a király
soha le nem ül ebbe a trónba többé, ha azt egy pestises levéllel
felfüstölték.</p>
<p>Végül hát beledobták a levelet a hátul levő rézkatlanba, a hol
az lobbot vetett.</p>
<p>Az udvarmester ezután azt mondá Szente uramnak:</p>
<p>– Kegyelmed pedig, várnagy uram, serénykedjék abban, hogy a
János herczeg katonái, a kik a szekereket felkisérték, az uruk
meghalván, lovaikról leszállíttassanak, fegyvereiktől
megkönnyebbíttessenek s aztán Isten hirével szélnek eresztessenek:
a vezetőjük pedig, otromba magaviseletéért, melylyel a királynét
megrémítette, egy napig árestomba tétetvén. <span class=
"pagenum"><a name="Page_29" id="Page_29">-29-</a></span></p>
<p>Az utóbbi parancsot Szente uram aképen hajtotta végre, hogy
György vitézt bevitte magához s ott tartotta a saját szobájában egy
huszonnégy óráig, nem kenyéren és vizen, hanem jól megvendégelve,
budai sajttal és főtt musttal.</p>
<p>– Hát bizony, édes szolgám, itt most a sirás-rivás, buslakodás
mind nem használ semmit. Inkább az után kell látnunk, hogy téged
valami neked való biztos állásba bedugjunk. Én tudnék a számodra
egyet.</p>
<p>– Ha csak meg tudok neki felelni. Hanem elébb azt szeretném
tudni, hogy ki lesz az, a ki nekem parancsol; mert minden bolondnak
szót nem fogadok.</p>
<p>– Szeretem, hogy válogatsz a gazdákban. Ez pedig olyan úr, a kit
elfogadhatsz; mert az a szepesi gróf: Zápolya János.</p>
<p>– Ah! Az a fiatal főúr.</p>
<p>– Még gyerekebb, mint te vagy. S az is épen olyan válogatós a
szolgákban, mint te az urakban. Kezemben a commissiója, a mit
Tomiczky által küldött. Egy olyan legényt keres, a ki fiatal,
katona volt, talpig becsületes, rá lehet bízni az egész házat;
nemes származású, jó indulatú, nem részeges, nem menyecskés, – és a
mellett se irni, se olvasni sem tud.</p>
<p>– No ez mind összetalál. Ilyen vagyok én.</p>
<p>– Magam is mindjárt rád gondoltam.</p>
<p>– S aztán mi volna ez a szolgálat?</p>
<p>– Ennek a czime «Magister kaminarius».</p>
<p>– Mi az ég csodája az?</p>
<p>– Majd megtudod, ha benne leszesz. Fizetés egy esztendőre
negyven oroszlános tallér. Szép pénz! A judliumnak sincs több.</p>
<p>– «Magister kaminarius!» – Zápolya Jánosnál!</p>
<p>– Ez az én jövendő uram király akar lenni, monda a vitéz.</p>
<p>A várnagy bámulva nézett rá.</p>
<p>– Hát te hol veszed ezt?</p>
<p>– A lengyel beszélte a király előtt, – az, a kit kidobtak.
<span class="pagenum"><a name="Page_30" id=
"Page_30">-30-</a></span></p>
<p>– Tomiczky? S te értesz lengyelül? Akkor hát sokat megtudtál. No
hát én még többet tudatok veled. Bizonyára ez a Zápolya János
akkor, midőn Mátyás király meghalt, igen kicsiny volt még: az
ország rendei hétfelé kapkodtak, hogy kit tegyenek meg királynak!
Zápolya István felkapta a kis fiát karjánál fogva a levegőbe: «héj
csak te ekkora volnál most: akkor téged tennélek meg királynak». –
János «ekkora» már, s nem felejtette el, a mit az apja mondott.</p>
<p>– Szolgálatába állok.</p>
<p>– Úgy én megirom számodra a beajánló levelet a szepesi grófnak.
Most aztán meg kell válnod, fiam, a lovadtól, mert azt a hivatalt,
a mi rád néz, nem végzik lóháton.</p>
<p>– Majd búcsút veszek a «Ráró»-tól.</p>
<p>– Aztán a kardodat is le kell tenned.</p>
<p>– Már attól nehezen szakadok el. – Kedves jó kardom! Hányszor
segítettél ki nagy veszedelemből. Ha megszorítottak, azt mondtam:
«nem vagyok egyedül, ketten vagyunk: én, meg az én kardom!» Nézze
meg az élét kegyelmed: egy csorba sincs rajta. Mert soha sem
gyaláztam meg a kardomat azzal, hogy az ellenség csapását felfogjam
vele, hanem én vágtam elébb. – Tegye kegyelmed valahová a sutba.
Visszajövök én még egyszer valaha az én jó kardomért.</p>
<p>Azzal leoldotta az övéről a kardját s megcsókolta a pengéjét,
aztán átadta a várnagynak.</p>
<p>– Ne busulj fiacskám, biztatá a várnagy, majd kapsz e helyett
más oldalfegyvert az új gazdádnál.</p>
<p>Ez egy kissé megnyugtatta Györgyöt.</p>
<p>Szente uram aztán utasítást adott neki.</p>
<p>– Most aztán elmehetsz Tomiczkyhoz, a ki Zápolya Jánosnak a
totumfacja s vele együtt utazhatol kocsin Szepesváraljára, ha ugyan
szeretsz a bakon ülni.</p>
<p>– Bakon sem szeretek ülni, a lengyelt sem becsülöm semmire, mert
hozzám goromba volt, parasztnak nevezett, de meg főképen azért nem
akarok az ő kiséretében <span class="pagenum"><a name="Page_31" id=
"Page_31">-31-</a></span> kocsin utazni, mert az nekem nagyon
sokáig tart. Tudom én, mi az a kocsival döczögés? Egy nap egyik
toronytól a másikig. Ha én gyalogsorban lábam alá kapom az ösvényt,
három nappal hamarább megérkezem Szepes-Váraljára, mint a lengyel a
maga gebéivel és tyúkteleltetőjével.</p>
<p>Szente uram helyeselte György szándékát s azonnal pennát
faragott; megirta Zápolya János tiszttartójának az ajánlólevelet;
azt átadta Györgynek, öt denár utiköltséggel, meg egy somfa
suhogóval együtt s azzal, letelvén a huszonnégy órai büntetés idő,
útra bocsátá őt, Istennek hirével.</p>
<p>Mikor kilépett György a királyi várból, megüté a somfabotjával a
czifra várkaput.</p>
<p>– Ki fogsz te még egyszer nyilni én előttem!</p>
<p>Lóháton jött fel Budavárába s gyalog jött ki belőle.</p>
<p>Igaza volt, így hamarább elért a Kárpátok alá, mint ha Tomiczky
hintaján döczögtette volna magát, a hol még az a mulatsága is meg
lett volna, hogy a hol dülős az út, le kellett volna szállnia és
tartani a hintót, s ha elesteledtek, a lámpást vinni a lovak előtt
a sáros uton.</p>
<p>Szente uram levele a Zápolya tiszttartójának szólt, a ki
megértvén a benne foglaltakat, azonnal utasítá a sáfárt, hogy vigye
magával a legénykét és öltöztesse fel a Zápolya nemzetség udvari
egyenruhájába, a milyen megilleti a magister kaminariust.</p>
<p>Igen szép jelmez volt, sötétvörös dolmány, zsinór helyett ezüst
tölgyfalavelekkel, buzavirágszín nadrág, lengyelesen pötyögős
szabású, hosszúszárú sárga csizmával. György csinos ficzkó volt
benne.</p>
<p>– No most még hegyébe jön ez a «melledző».</p>
<p>A melledző parasztviselet. Az úri-rend a nevét sem ismeri. Zord
éghajlat alatt hordják. Olyanforma, mint a mellvért, bőrből, csak
elől fedi a termetet, hátulja nincs.</p>
<p>– Mirevaló lehet ez? Kérdezé György a sáfártól.</p>
<p>– Hát hogy a tűz ki ne likaszsza a szép ruhát. <span class=
"pagenum"><a name="Page_32" id="Page_32">-32-</a></span></p>
<p>– Tűz? – Ebből azt itélte György, hogy ő rá valami olyan feladat
vár, a hol ellenséges tűzbe kell rohanni. Ámbátor ez a borjubőr
melledző a muskéta-golyót bajosan fogja fentartani.</p>
<p>Azután kapott még egy széles övet, mely a melledzőt szorosan a
derekához csatolta. Az övnek volt egy nyujtványa, a mi egy lyukas
tokban végződött. Ilyen van a bőröveken, a melybe az egyenes
kardot, vagy a vadászkést szokták dugni.</p>
<p>– Hát a fegyver, a mit beledugjak, hol légyen?</p>
<p>– A fegyver? Mondá a sáfár. A biz itt van. Itt a baltád.</p>
<p>– Balta? Hát minek nekem ez a balta?</p>
<p>– Hát, a mikor szükséges, a fát felaprózni vele.</p>
<p>– Fát felaprózni? Hát mi az én hivatalom?</p>
<p>– A te hivatalod? Komám. Hát nem megmondta a budai várnagy?
«Magister kaminarius».</p>
<p>– No igen, magister kaminarius. Hát mit jelent az?</p>
<p>– Azt jelenti, hogy a te dolgod a kastélyban a kandallókat
befüteni s a tüzet folyvást eleventen fentartani. «Kandalló-mester»
vagy.</p>
<p>György odadobta a baltát a sáfár lábához nagy mérgesen.</p>
<p>– Vezessen kegyelmed a főispán elé!</p>
<p>Ez olyan hangon és olyan tekintettel volt mondva, hogy a
sáfárnak a szája is tátva maradt ijedtében.</p>
<p>– Meg ne egyél, vitéz katona! úgyis odavezetlek.</p>
<p>S átvitte Györgyöt a várkastélyba s vezette a míg sok szobán és
folyosón keresztül eljutottak a czimerterembe. Annak a nagy
vörösmárvány kandallójában lobogott a hasábokból megrakott tűz.</p>
<p>– Ez lesz az egyik kandallód. Mutatá a sáfár Györgynek.</p>
<p>A terem egyik szárnyajtójánál ácsorgott a janitor.</p>
<p>– Pokválem, janitor, üdvözlé a sáfár tótul az ajtónállót,
odabenn van a serenissime?</p>
<p>– Azt hiszem, hogy odabenn van, mladipán, mert most hallottam
prüszkölni. <span class="pagenum"><a name="Page_33" id=
"Page_33">-33-</a></span></p>
<p>– Mondtad rá, hogy «prosit?» No hát eredj be, jelentsd be, hogy
itt van az új magister kaminarius.</p>
<p>A janitor bement, meg kijött s mutatá a könyökével Györgynek,
hogy bemehet. A sáfár nem ment vele. Az ajtónál azt mondá neki,
hogy «zbógom» s azzal visszatért.</p>
<p>György két ajtón keresztül jutott be a szepesi gróf
szobájába.</p>
<p>Komor, sötét szoba volt az, falai faragványos tölgyfatáblákkal
borítva, hosszú góth idomú ablak szines üvegkarikáin keresztül
szürődött be a világosság kívülről, nagyobb fényt támasztott benne
a kandalló parázs tüze; medvebőrrel terített kerevetek a fal
mellett, az asztal körül alacsony támtalan ülőkék, az ablakkal
szemben sötét rámában egy hatalmas pánczélos vitéz arczképe, egy
szögletben egy szétnyitott triptika, remek festményekkel a kandalló
párkányán arany és ezüst billikomok és vedrek. Egy egész falat
elfoglaltak a mindennemű fegyverzetek.</p>
<p>Zápolya János ott állt a kandalló előtt, violaszin bársony
zubbony volt rajta, a tűzfény egyfelől, másfelől a szines ablak
derengése világította meg alakját. Szép szabályos, nemesvonású
arcza volt, alig pelyhedző bajuszszal büszkén fölvetett ajka
fölött, annál sűrűbb szemöldei s szokatlanul magas homloka, mely a
szemöldök csontoknál erősen kidudorodott. Haját elől üstökbe
csavarintva, hátulról rövidre nyirva viselte.</p>
<p>Kezében volt az a levél, melyet a budai várnagy intézett a
tiszttartóhoz. Annálfogva informálva volt már.</p>
<p>– Te vagy Utyessenovich Martinuzzi György, kérdezé az előtte
álló ifjutól.</p>
<p>– Nemes Utyessenovich Martinuzzi György, ismétlé kiegészítve az
ifju.</p>
<p>– Igen. Nemes. Úgy kivántam. A kit a budai várnagy, mint
magister kaminariust rekomendált be hozzám.</p>
<p>– Kegyelmes úr, én elfogadtam e szolgálatot, ámbár a diák neve
után nem tudtam, hogy mi az? De kegyelmes <span class=
"pagenum"><a name="Page_34" id="Page_34">-34-</a></span> uramnál
bármely szolgálatot elvállaltam volna, ha a kocsisi, vagy lovászi
lett volna is. Nincs is semmi panaszom az alacsony sors ellen, a
mibe beálltam, csupán attól vagyok idegen, hogy én az oldalamon
ezentúl baltát viseljek. Én nemes vitéz vagyok, a kinek a tomporát
sohasem verte más, mint kard. A balta a parasztok fegyvere, a
pakulároké, én azt az övemben nem hordozom.</p>
<p>Zápolya meglepetve nézett az ifju arczába s aztán a vállára
ütött.</p>
<p>– Ember vagy fiu! Az én emberem vagy! Ilyent kerestem én. Igazad
van.</p>
<p>Azzal odament a fegyvergyűjteményhez, kikeresett belőle egy
dákost, elefántcsont markolattal, ezüstveretes tokkal, s azt oda
nyujtá Györgynek.</p>
<p>Györgynek az arcza lángvörös lett egyszerre. Ekkora kincs nem
talált volna rá soha. Csak úgy zihált a melle, mikor azt a dákost
az öve tokjába illeszté.</p>
<p>– Te katona voltál? kérdezé Zápolya.</p>
<p>– Igenis, kegyelmes úr, János herczeg huszárezredénél. Vele
jártam a bolgár hadjáratban; onnan szállítottam fel huszonnégy
szekérrel a zsákmány javából a király és királyné számára. Azok
között volt huszonnégy levágott deli harczosfej. Én azokat
kitüzettem, tudatlan észszel, a nagy szökőkút körül dárda hegyére,
s ennek a láttára a királyné úgy megrémült, hogy elfutott; engemet
pedig kikergettetett a palotából.</p>
<p>Zápolya ajka gúnymosolyra vonult.</p>
<p>– Azt elképzelem, – dörmögé halkan. – És hát azután mért nem
tértél vissza a te régi uradhoz, János herczeghez?</p>
<p>Az ifju felelni készült; de csak annyit tudott elmondani:</p>
<p>– Azért, mert… akkor a görcs az állkapczájába állt; a két szeme
megtelt könynyel; akárhogy szorította is össze az ökleit, nem birta
visszatartani, kitört melléből a fájdalom zokogása. – «János
herczeg meghalt!»</p>
<p>Zápolya arczán e szóra összevillámlott az a kettős világítás,
<span class="pagenum"><a name="Page_35" id=
"Page_35">-35-</a></span> a tűz és a napfény, valami a rémületből,
s valami az örömből.</p>
<p>– János herczeg meghalt!</p>
<p>Egy nagy hatalmas vetélytárs mult el a világból. A legjogosabb
trónkövetelő, mert Hunyady Mátyásnak fia és a mellett a mostani
báb-királynak leghívebb támasza!</p>
<p>– Pestisben halt meg, mondá György.</p>
<p>Zápolya úgy fel volt izgatva, hogy nyugtalanul járt végig a
szobában, míg felindulásának urává tudott lenni. Egyszer aztán oda
állt György elé.</p>
<p>– Nagy hírt hoztál vitéz, s ezért magáért nagy becsületben fogsz
állni nálam. De még inkább azokért a könyekért, a mik urad miatt
fakadtak előttem. Ne hidd, hogy alacsony szolgálat az, a mit
kastélyomban elvállaltál. A magister kaminarius én nálam nem
cseléd; hanem belső bizalmas ember. Zord éghajlatunk alatt a tüzet
folyvást táplálni kell kandallóinkban. A ki azt teljesíti, az
minden órában bejáratos hozzám, ha ébren vagyok, ha alszom, és az
anyám és a hugom termeibe; az egész ház rá van bízva, lát mindent,
a mi történik, tud mindent, hogy kik járnak hozzám az urak közül;
meghallja, mit beszélünk, miről tanácskozunk, mert a kandallóinkkal
folyvást dolga van. Ezért követeltem annyi virtust tőle, s
azonfölül, hogy nemes vitéz legyen. És hogy mindezek fölött irni és
olvasni ne tudjon. Nehogy elárulhassa levélben azt, a mit házunknál
megtudott. Ez a hivatala a magister kamináriusnak.</p>
<p>– Hiven fogom azt teljesíteni, mondá György, bal kezével a dákos
markolatát szorítva, s ugyanakkor a jobbjával Zápolya Jánosé után
nyúlt, kezet akart neki csókolni. Úgy volt szokva a régi
uránál.</p>
<p>Zápolya nem engedte azt. Erős kézszorításra merevíté meg a
jobbját.</p>
<p>– Nemes emberek nem csókolnak egymásnak kezet! – Nekem senki
sem. – Fiatal vagyok arra. – Te meg épen egykorú vagy velem.
Pajtásom lehetsz. <span class="pagenum"><a name="Page_36" id=
"Page_36">-36-</a></span></p>
<p>Ezzel a nehány szóval megvette örök áron Martinuzzi Györgyöt
Zápolya János. Jobban, mintha aranynyal vásárolta volna meg. Az
egyik ifju bele volt vonva a másiknak a varázskörébe. Ez a
varázskör később tábort, nemzetet hódított. A mindenkitől lenézett,
a király elől kikergetett ifju talált egy főúrra, egy olyan büszke
főúrra, a ki a királynak azt meri izenni: «add nekem a leányodat,
mert utánad én akarok a trónra ülni!» és ez a nagyravágyó főúr
kezet szorít vele, a szolgájával! s azt mondja neki: «te nemes
ember vagy! Nem csókolsz kezet senkinek».</p>
<p>De Zápolya János gyors elméje is feltalálta első pillanatra az
előtte álló ifjuban azt a ritka tüneményt: egy hűséges szivet. Az a
köny, mely Corvin János halálhirének elmondásakor György szemeit
elhomályosítá, beszélt erről a szívről.</p>
<p>Még többet is tett vele Zápolya.</p>
<p>– Szeretnék felőled még többet is megtudni, mondá Györgynek,
mint a mennyit a budai várnagy leveléből megértek. Ülj le ide e
székre.</p>
<p>– Hadd álljak, kegyelmes uram.</p>
<p>– Fogadd el a kinálást. Előttem a bocskoros nemes is olyan jó,
mint a biboros főúr. Csak te ülj le. A paraszt beszél állva.</p>
<p>S kezét vállára téve, kényszeríté őt leülni egy kartalan
ülőkére. Maga a kerevetre dült le.</p>
<p>– A te atyád, Utyessenovich Gergely, horvátországi gróf,
Kamiezáč várának ura; kinek többi fiai mint hadnagyok szolgálnak a
király seregeinél. Miért vagy te egyedül közülök szolgai sorsra
kényszerítve, sőt még az apád nevét sem viseled, hanem
Martinuzzinak hivatod magadat?</p>
<p>– Kevés szóval elmondhatom, kegyelmes uram. Atyám Utyessenovich
Gergely horvátországi főispán, a mit úgy hinak, hogy «comes»; s ezt
grófnak is mondják, a hogy kegyelmességedet is «szepesi grófnak»
hiják inkább, mint <span class="pagenum"><a name="Page_37" id=
"Page_37">-37-</a></span> főispánnak. Vára igenis van az Unna
partján épen a török járás útjában. De egyebe aztán nincsen is,
csak a vára. A török martalócz seregek falvait elpusztították,
jobbágyait rabságra hajtották, gulyáit, nyájait elrabolták,
szántóföldei vetetlen maradtak. Én aratást nem láttam otthon soha.
Csak a harczos dandára maradt meg az apámnak.</p>
<p>Azzal ő és a felnőtt bátyáim viszont a törökök ellen jártak
portyázó kalandokra, s a mi martalékot így ejthettek, abból éltek.
A bátyáim az apám első feleségétől születtek. Hajlott korában
másodszor is megházasodott az öreg, elvett egy velenczei származású
olasz leányt, a Martinuzzi nemes családból. Annak a szülötte vagyok
én. Bátyáim sanda szemmel nézték az apám új nászát. Egyiknek
felesége is volt, koros hölgynek ismertem már, meddő volt. Ő
parancsolt a háznál. Nálunk az a szokás, hogy ha több asszony kerül
össze a háznál, az ifjabbnak nyolcz esztendeig nem szabad a szavát
hallatni. Csak akkor, ha az idősebb megszólítja. Az anyám még
azonfelül nem is tudott más nyelven, csak olaszul. Azt hiszem, hogy
ángyom haragudott azért az anyámra, a miért engem a világra hozott,
mert neki gyermeke soha sem volt. Onnan gondolom, hogy a mióta
eszemet tudom, mindig üldözött, kergetett ki a kastélyból, féltem
is tőle s boszantottam, a hol tehettem. Egész gyermekkoromat
cselédek és parasztgyerekek között töltöttem. Úgy éltem, mint a
koldusgyerekek: erdei gyümölcsöt, gombát, madárfészket keresve. A
másét sem kiméltem. A néném azt is megtiltotta a cselédeknek, hogy
az apám nevén hijjanak, a minek szégyenére váltam s az anyám neve
maradt rajtam: «Martinuzzi».</p>
<p>– És ezért nem tanultál meg írni és olvasni?</p>
<p>– Más sem tanult azt az egész vidékünkön, hisz nem volt egy
iskola az egész vármegyében, az anyám sem tudott. Pedig nekem olyan
kimondhatatlan vágyam lett volna kikapaszkodni abból a sárból és
szennyből, a miben <span class="pagenum"><a name="Page_38" id=
"Page_38">-38-</a></span> fetrengtem, valami jobbnak lenni, mint a
játszó és verekedő pajtásaim. Erősebb voltam valamennyinél, földhöz
vágtam, a ki idősebb volt is s egy fejjel nagyobb, mint én. De
nekem valami volt, itt-itt, a homlokomban, nem tudom mi az? Valami
másra akartam jó lenni, mint verekedésre. Szüntelen ösztönöztem az
anyámat, hogy vigyen el magával Scardonába a keresztapámhoz, a
püspökhöz, az neki édes testvére. Nagy kamasz voltam már, a mikor
rászánta magát, hogy elvigyen oda. Gyalog mentünk odáig, kocsin nem
jár asszony, gyerek a mi vidékünkön. Mikor megérkeztünk a szép
tornyos városba, épen misére harangoztak. Anyám egyenesen odavitt
magával a templomba. Ott az oltár közelében, a hol a vasrács van,
letérdepeltetett maga mellé… Én egyre feszengtem a nagy bámulástól.
De sok oldalbaütést és fejbelegyintést kaptam a mellettem térdeplő
asszonyoktól azért a fenhangon való kérdezősködésért, a mit az
anyámhoz intéztem, «mért csinálják ezt? mért amazt?» Tetszett a
czeremonia. Végre az anyám azt sugta fülembe, hogy no már most
fogjam be a számat, mert a ki odalép az oltár elé, az az én
nagybátyám és keresztapám, a püspök. De ugyan a markával kellett
befognia a számat, hogy el ne kiáltsam magamat: «jó napot
keresztapám!» A szertartás véget ért, csengettek, énekeltek, a nép
leborult, a mellét verte, aztán fölálltunk mind, s tódultunk
kifelé. Én iparkodtam könyökkel, ököllel utat furni kettőnknek a
sokaság között, a miért nagyon megszidtak. A templomból aztán
egyenesen mentünk az anyámmal a püspöki palotába. A czifra portás a
mint az anyám nevét meghallotta, azonnal bebocsátott. Felmentünk a
márvány lépcsőkőn, azután egyik szobából a másikba vezettek.
Utoljára egy helyen sokáig megvárakoztattak. Végre bebocsátottak a
keresztapám elé. Azért kellet várakoznunk, mert a keresztapám épen
ebédelt. Egy nagy gömbölyű asztalnál ült egyedül. Szép piros
orczájú, domború termetű úr volt, violaszín selyem kantus volt
rajta. Előtte párolgott mindenféle ízletes étek, a minőket
<span class="pagenum"><a name="Page_39" id=
"Page_39">-39-</a></span> én soha sem láttam. Csak a szaga
csiklándozta az orromat, arról gondoltam, hogy az valami jó lehet.
Az anyám odavezetett hozzá s intett, hogy csókoljak neki kezet. A
püspök azonban haladékot parancsolt s elébb kihúzva a zsebéből a
violaszin selyemkeztyűt, azt felhúzta a kezére. A keztyűnek az
ujjairól gombok fityegtek alá. Úgy nyujtá a kezét nekünk a
kézcsókolásra. Azzal az anyámnak intett, hogy üljön le egy
zsámolyra, én pedig mellette álltam.</p>
<p>– Hát nem hívta meg az anyádat az asztalhoz? A testvérét?</p>
<p>– Nem tette azt. Folytatta nagy kényelemmel az étkezést egyedül,
ivott közbe-közbe, hol aranypohárból, hol üvegből mindenféle szinü
borokat. Azalatt az anyám alázatosan esedezve beszélt hozzá, a mire
nyers hangon adott válaszok jöttek. Én nem értettem a beszédjüket,
mert olaszul volt, de nagyon el voltam keseredve a miatt, hogy
legalább egy ludczombot nem ád a keresztapám, mikor olyan éhes
vagyok. Végre mikor elkészült az étkezéssel a keresztapám, kegyes
volt engemet is megszólítani horvátul: «No hát te rossz fiú, voltál
a templomban? Hát mit láttál a templomban?» Én erre a magam buta
eszével az felelém, hogy «láttam bizony, hogy kegyelmed keresztapám
a templomban is egyedül ivott, idehaza is egyedül iszik.»</p>
<p>– Hüh! Sziszent fel Zápolya, felegyenesedve fektéből. Hisz ez
őrült mondás volt. (Zápolya igen vallásos érzületü volt s nem tűrte
szent dolgokban a tréfát.)</p>
<p>– Tudom már, hogy az volt, megtanított rá a korbács. Kaptam
aztán abból annyit, hogy három ebédre elég volt.</p>
<p>– De hát nem voltál te azelőtt soha templomban?</p>
<p>– Soha. Vidékünkön minden templom le volt égetve. Egy rácz
kápolna volt csupán, az is fából, abba meg nekem nem volt szabad
belépnem. Nagy néha vetődött hozzánk egy kószáló barát valahonnan,
a ki a tornáczban misét mondott. Annak meg kellett gyónni az egész
háznépnek. <span class="pagenum"><a name="Page_40" id=
"Page_40">-40-</a></span> Én is meggyóntam neki, s azalatt
kicsentem a csuhája zsebéből a füstölt kalbászt, a mit az ángyomtól
kapott.</p>
<p>– No te rád, nemes vitéz, ugyan sok igazítás elfér.</p>
<p>– Tudom én azt magam is, csak azt tudnám, hol igazítanak
meg?</p>
<p>– Hát nagybátyád, a püspök, nem tette meg?</p>
<p>– Az kikergetett a palotájából, hanem elébb jól megveretett. Én
aztán elbújdostam a világba. Találtam egy nagy erdőt, abba
belebódorodtam, napokig eltévelyegtem benne. Éltem málnával,
mogyoróval, a mit az erdő adott. Éjszaka odvas fákban háltam.
Megkergetett a farkas, megkergetett a kurta kigyó. A farkast
elhajigáltam magamtól kövekkel, a kigyót elvertem husánggal, hanem
egyszer valami szörnyeteg nagy állatra kukkantam a bozótban. Soha
sem láttam még olyat. Szarva van, mint a bikának, de maga sokkal
nagyobb annál. Iszonyú nagy széles feje, vastag nyaka egészen
benőve sörénynyel, a két lapoczkája között egy nagy púp.</p>
<p>– Az egy bölény volt!</p>
<p>– Az ám. Megmondták később. Ott legelt két tehenével meg egy
borjával. A mint meglátott, dühösen rohant rám. Én felfutottam egy
fára, akkor elkezdte a nagy fát döngetni a kemény homlokával. Azt
hittem, hogy kidönti a helyéből. A szarvaival tépte a gyökereit s
bömbölt iszonyú módon. Én szépen beszéltem hozzá, könyörögtem neki,
hogy ne bántson, hisz én csak egy szegény gyerek vagyok, soha se
ettem borjuhúst életemben, nem vádol a lelkem, hogy valaha a
familiájának vétettem volna, de csak nem engesztelődött meg. Ott
maradt a fa alatt egész nap. Azt gondoltam, hogy éjszakára majd
odább megy. De éjjel is ott maradt. Akkor tudtam meg, hogy ökör,
tehén nem alszik soha, ha lefekszik is ébren marad. Reggel egy kis
időre elment legelni, de minden neszre figyelt, s a mint
meghallotta, hogy én kezdek czihelődni a fáról, egyszerre odarohant
s ujra elkezdte a fát döngetni. Az éhségemet csak elvertem a fáról
szedett bükmakkal, de a <span class="pagenum"><a name="Page_41" id=
"Page_41">-41-</a></span> szomjúság majd megölt, a faleveleket
rágtam. Egyszer csak este felé puskadurranás hangzott az erdőben,
erre a vadállat akkorát ugrott, hogy szöktében megfordult maga
körül, s arra aztán a hozzátartozóival együtt neki vágtatott a
legsürűbb bozótnak, csak úgy recsegett alatta a csalit. Én aztán
nagy sietve lemásztam a fáról s futottam abban az irányban, a
honnan a puskalövést hallottam. Ezalatt egészen rám esteledett.
Sötét volt, a sok szentjánosbogár csillogott körülöttem. Végre
tüzet láttam felcsillámlani a fák között. Arra felé futottam. Nagy
tűzrakás volt. Mellette valami harmincz ember guggolt és hasalt,
ketten pedig egy fanyárson egész dámvadat sütöttek, még a szarva is
rajta volt a fején.</p>
<p>– Bizonyosan orvvadászok voltak.</p>
<p>– Ha még orvvadászok lettek volna! Haramiák voltak, zbojnikok, a
kiknek a nevét már sokszor hallottam emlegetni, a «cserveni dolmán»
czimborái. Mingyárt rájuk ismertem a veres dolmányukról. A mint
engem észrevettek, egyszerre felugráltak, puskáikhoz,
handzsáraikhoz kapkodtak, csak aztán csillapodtak le, mikor látták,
hogy csak egy fegyvertelen suhancz jön eléjök. Azért mégis meg
akartak ölni, hogy hátha kém vagyok. Hanem aztán a harámbasájuk
megszánt, «Ne bántsátok! Hátha hasznát vehetjük ennek a ficzkónak?»
Azzal oda állított a tűz mellé, hogy nagy fakanállal öntözgessem a
nyárson forgó pecsenyére az alatta levő teknyőben meggyült forró
zsirt, attól az porhanyóbb lesz. Az alatt kikérdezett, ki vagyok,
honnan jövök? Elmondtam neki mindent hegyiről-tövire. A
zsiványoknak nagyon megnyertem a tetszését. «Hisz ez nekünk való
ficzkó!» A mint aztán a bölénynyel való rémületemet elmondtam
előttük, akkor meg nem foghattam, hogy miért ordítanak fel olyan
ujjongással, mintha valami elásott kincsre bukkantak volna? A
harámbasa odajött hozzám, s vállamra ütött, pajtásnak nevezett s
aztán maga vágott le a pecsenye megsült részéből a számomra egy
darabot, s a kezembe nyomta, a mit én nagy <span class=
"pagenum"><a name="Page_42" id="Page_42">-42-</a></span> mohón
befaltam. Azután egy kulacsból innom adott valamit, a mi savanyú is
volt, édes is volt, s úgy égette a torkomat, mint a tűz. Akkor
aztán azt mondá a harámbasa, «jól van ficzkó, holnap szabadon
elmehetsz innen, elvezettetlek egész odáig, a hol meglátod
Lepoglava várát.»</p>
<p>– Az volt Corvin János herczeg lakhelye.</p>
<p>– Megtudtam azt is. A harámbasa azt mondá, hogy a legelső
embernek, a kivel a várkapuban találkozom, csak annyit mondjak,
hogy engem a bölény megkergetett, akkor bizonyosan a herczeg eleibe
fognak vezetni, s az engem ezért jól meg fog jutalmazni.</p>
<p>– Értem. A bölény olyan ritka vad már az országban, hogy kevés
vadász tud egyet elejteni.</p>
<p>– Azután azt mondá, hogy majd én fogom a herczeget és
vadászkiséretét elkalauzolni arra a helyre, a hol a bölénynyel
találkoztam, még azon éjszaka. Akkor még egyszer adott innom a
kulacsból. Én attól aztán úgy elálmosodtam, hogy eldültem a földön
s elaludtam a tűz mellett. Egyszer azonban egy haramia jól oldalba
rugott. Meg akarta tudni, hogy alszom-e igazán? Én fölébredtem a
rugásra, de mégis úgy tetszett, mintha alunnám. Hallottam, hogy mit
dödörögnek a zsiványok maguk közt. Hogy a czimboráikat
összecsődítik, vannak kétszázan, s mikor a herczeg a
vadászkiséretével lejön az erdőbe a bölényt keresni, egyszerre
körülfogják, foglyul ejtik s akkor aztán rémséges nagy váltságdijat
fizettetnek érte, azon megosztoznak. Azt is mondták, hogy nekem is
adnak belőle s aztán felvesznek a czimboraságba. Nem is nagyon
bántam. Hisz ezek vitéz czimborák, hátha még egyszer én lehetek a
vezérük. Egész életemben mindig azt hallottam, hogy rabolni
vitézség.</p>
<p>– Hát aztán megtetted, a mit a haramiák rádbiztak?</p>
<p>– Meg biz én. Eljutottam Lepoglava alá s a mint ott egy hajdúval
találkozám, mondám neki, hogy láttam az erdőn a bölényt. De csak
hogy a tenyerén nem vitt a <span class="pagenum"><a name="Page_43"
id="Page_43">-43-</a></span> herczeg elé. Annak is elmondtam, a mit
láttam és tapasztalék. Nem kellett semmit hozzátennem, nem volt
mese. A ki nem látta a bölényt, az nem tudja elmondani, milyen a
bölény. A herczeg nagyon megörült a beszédemnek, s rögtön
rendeletet adott a sáfárjának, hogy engem öltöztessenek fel jó
tiszta ruhába, olyan ágról szakadt is voltam! Ez a jósága úgy
meglágyította a szivemet. Valami nagy keserűség fogta el a
torkomat, sirva fakadtam. A herczeg azt kérdezte, miért sirok?
«Azért, mert olyan czudar gonosztevő vagyok. Én téged most
kelepczébe akarlak csalni, hogy majd mikor a bölényre mégy
vadászni, a haramiák elfogjanak, magukkal vigyenek, nagy
váltságdijt fizettessenek érted.»</p>
<p>– No az becsület volt tőled.</p>
<p>– Meg is lett a jutalma. János herczeg megdicsért s aztán
leküldött a csatlósaihoz, hogy tartsanak jól. Másnap pedig erős
vadászkisérettel elindult az erdőbe az én vezetésem mellett, de
elébb éjszaka két csapat muskétás lett két oldalra elbujtatva, a
kik a rablókat körülfogják, a míg azok a herczeget akarják
kézrekeríteni. Egész csata lett abból, én magam is részt vettem
benne, puskával a kezemben. A rablók egy része elesett, más része
fogságba került, de a harámbasa egy csapattal kitört a kelepczéből
és elmenekült. A fogoly rablókkal röviden elbántak, valamennyit
felakasztották az erdő szélében az út mellé. Engemet aztán pártul
fogott a herczeg s rövid időn felvitt magával Buda várába, egy
időre maga is ott telepedett le. Ott bizony henye életet éltem a
cselédség között, egész nap lebzseltünk, egyéb dolgunk sem volt,
mint a lovakat, hintókat tisztogatni a sártól. Mikor aztán a
herczeg megint vissza akart térni Horvátországba, engem oda
hivatott magához, s azt mondá: «te édes szolgám, nem jösz velem
Lepoglavára, mert ha ott a rablók elkaphatnak, a minapi
elárultatásukért majd nagy kegyetlenül bánnak veled; hanem lemégy
Erdélybe egy muskétás hadammal, az én vajda-hunyadi váramba s ott
vársz, a míg ismét <span class="pagenum"><a name="Page_44" id=
"Page_44">-44-</a></span> érted nem küldök. Nem fogok rólad
elfelejtkezni.» Ott felejtettek biz engem öt esztendeig.</p>
<p>– No ott ugyan nem sok hasznos dolgot tanulhattál.</p>
<p>– De igenis tanultam, lóháton karddal, kopjával verekedni, aztán
meg magyarúl, lengyelül, oláhul beszélni.</p>
<p>– Az is szép tudomány.</p>
<p>– Egyszer aztán jött a parancsolat a vajda-hunyadi várőrséghez,
hogy gyors iramodásban siessen a Vas-Kapuhoz a herczeg hadaihoz
csatlakozni. Az én uram megkezdte a Dunán túl a törökök ellen
dicsőséges hadjáratát. Mindenütt ott voltam a testőrhuszárjai
között s magamviseletével kiérdemeltem, hogy zászlótartónak
kinevezett. Hadnagygyá is megtesz vala, ha írni és olvasni tudok. A
nikápolyi csatában levágtam a török szarácsiak vezérét páros
viadalban. Ezért azzal jutalmazott meg a herczegem, hogy én rám
bizta a király és a királyné számára kiválogatott hadi zsákmány
felszállítását Buda várába. Hej, micsoda csába reménységek között
mentem oda! Azt hittem piros csizmát adnak, aztán azt kaptam, hogy
kilöktek a várból s még a lovam is elvették.</p>
<p>Ez emléknél összeszorítá a torkát a keserűség az ifjúnak. Egész
gyermekes panaszhangon mondá:</p>
<p>– De hát miért? De hát miért? Hát tehetek én arról, hogy a
királynénak olyan gyönge szive van, hogy nem tudja az ellenség
levágott fejét utálat nélkül meglátni? Hisz azért királyné, hogy ne
legyen olyan gyönge, mint más asszony.</p>
<p>Zápolyának tetszett ez a kifakadás.</p>
<p>– De hát nem soká fájt nekem az, hogy a királyi várból kitették
a szüröm, mert nyomba jött utána az a hír, hogy az én jó gazdám, a
dicső János herczeg meghalt. Ez a nagy fájdalom elnyomta azt a
kisebbet.</p>
<p>– Derék fiú vagy, György.</p>
<p>– Most pedig meg vagyok vigasztalódva, hogy a jó uram helyett
kaptam egy másik jó urat. Olyan hiven <span class=
"pagenum"><a name="Page_45" id="Page_45">-45-</a></span> fogom
szolgálni kegyelmességedet, mint a hogy szolgáltam a régit s ha
Isten megsegít, talán még annál is jobban.</p>
<p>– El is várom tőled. És most azonnal bevezetlek a hivatalodba.
Itt az én szobámban csak egyszer kell a tüzet megraknod, délben, én
nem szeretem a meleget. Hanem a czímeres teremben már korán reggel
kell tüzet szítanod mind a két kandallóban, s azt időnkint
élesztened, ott egész nap mindig akad vendég úr, a ki a dőzsölő
asztalnál ül s azoknak eddig az volt a szokásuk, hogy koczkát
vetettek egymás között, ki tegyen ismét fahasábokat a tűzre? mert a
pórt nem türik a teremben, itt pedig nemes ember, a ki szolgálatot
tegyen nem akad. Azután a herczegnő, az anyám szobájában kell
befűtened a kandallót, de mielőtt belépsz, háromszor kell
kopogtatnod az ajtón, s addig várnod, a míg egy sípszó nem felel
belülről. Akkor aztán jönni fog egy fraj, a ki felnyitja előtted az
ajtót. Mikor belépsz, semmi üdvözletet nem kell mondanod, se «jó
reggelt», se «dicsértessék»-et, csak a kandallóhoz menned,
felszítanod a tüzet s aztán csendesen eltávoznod.</p>
<p>– Azért vannak ezek a sarok nélküli saruk.</p>
<p>– Gyere utánam.</p>
<p>Zápolya néhány hideg szobán keresztül elvezette az új szolgát a
nagy czimerteremig.</p>
<p>Hosszu, komor, sötét terem volt az, ódon freskó festményű
falakkal és márvány oszlopokkal, melyeknek közeit családi czimerek,
fegyverekből összerakott trofeumok diszíték. Magas nehéz
pohárszékek két oldalon, ezüst és aranyozott billikomokkal és
vedrekkel megrakva, többnyire műremekei az olasz ötvösművészetnek.
Két pánczélos vasember a két ajtó mellett. A terem két végében
roppant nagy kandallók, a mikben egész máglyatűz égett. A terem
közepét elfoglaló nagy tölgyfaasztal mellett ült «már» valami tíz
vendég úr, vagy talán «még». Lehet ám, hogy a tegnapi vacsorától
feledkeztek ottan. <span class="pagenum"><a name="Page_46" id=
"Page_46">-46-</a></span></p>
<p>Mikor Zápolya belépett a terembe, hangos üdvözlettel
fogadták:</p>
<p>– Adjon Isten, a mi nincsen!</p>
<p>Ez az igazi magyar üdvözlet.</p>
<p>A válasz pedig az rá, hogy «vegye el, a mi van!»</p>
<p>Hát ezuttal mind a két kivánság beütött.</p>
<p>– Atyafiak! mondá Zápolya, itt a rég keresett magister
kaminarius. De nagy hírt hozok, meghalt János herczeg.</p>
<p>Hahó! Milyen örömriadal támadt erre. Az urak a billikom
fenekével ütötték az asztalt. «De már erre nagyot iszunk!»</p>
<p>De egy közülök mégis elszégyelte magát a jövevény előtt s
magyarázatát adta az örömnek.</p>
<p>– Már tudniillik annak az örömére, hogy van már magister
kaminarius, nem kell magunknak sors szerint fát rakni a
kandallóba.</p>
<p>De Györgynek több esze volt ám, mint hogy azt elhigyje.
Valamennyi arczon olvasta az igazságot, irásból nem tudott, de
szemekből tudott olvasni, hogy nem az az oka ennek a diadalmas
hálálkodásnak, hogy adott Isten, a mi nem volt eddig, egy alkalmas
kandallófűtőt, hanem hogy elvette, a mi legjobban útban volt, az
igazi törvényes és méltó trónkövetelőjét a roskadozó magyar királyi
széknek: Corvin János fejedelmet, Zápolya versenytársát.</p>
<p>György hozzálátott gépies egykedvüséggel a hivatalos
feladatához, rakta az új hasábokat a lankadozó tűzre. Az urak
folytathatták az eddigi beszélgetést, a minek új elevenséget adott
a most hallott nevezetes halálhír.</p>
<p>Volt egy közöttük, a ki csitítá a többit: «halkabban urak!
Zsindely van a háztetőn». Ez Györgyre czélzott. Erre aztán Zápolya
diákul mondogatott valamit az uraknak, a miből nehány szó, az
oláhhoz hasonló, megragadta György figyelmét: principis
vexillarius, nobilis, fidelis: (a herczeg zászlótartója, nemes,
hűséges) litterarum ignarus (írástudatlan): ő róla beszélt. Az urak
meg lettek nyugtatva s hangosabban folytatták a beszélgetést.
<span class="pagenum"><a name="Page_47" id=
"Page_47">-47-</a></span></p>
<p>– Most átmegyek az anyámhoz, e gyászhírt tudatni vele. Mondá
Zápolya az uraknak s aztán Györgyhöz fordúlt s megszólítá a czímén:
«magister kaminarius! jöjj velem: majd bevezetlek a
herczegnőhöz».</p>
<p>Györgynek egészen melege lett attól a szótól. A herczegnőhöz!
Hát szinről-szinre fogja látni Zápolya István büszke özvegyét: a
hajdan hirhedett szépséget. Tán még most is az?</p>
<p>Csalódott azonban: a bevezetés alatt nem a herczegnő volt értve;
hanem csak annak az udvari frajja, a ki a kopogtatásra kinyitá az
ajtót. A leányasszony hamis szemű, szőke fehér személy volt, gödrös
piros orczával, fitos orrocskával, a ki előtt nem nagy respektusa
lehetett Zápolyának, mert be sem ereszté az ajtón: fogta a
kilincset, úgy állta el az útját, s azt kérdezé tőle: «mi lesz
úrfi»?</p>
<p>– No Biri, hát be sem eresztesz? Fölkelt már az anyám?</p>
<p>– A herczegnő még nem kelt föl. Ott kinn tágasabb.</p>
<p>Szemtelen persona! Jegyzé meg magában György. Így beszélni az én
urammal! Miért nem üti pofon?</p>
<p>De nem ütötte bizony, hanem azt mondta: «no hát majd későbben
jövök» s hátralépett. Aztán előre tolta Györgyöt a leányasszony
elé.</p>
<p>– Hanem ezt a legényt csak bocsássa be a szobába. Ez a magister
kaminarius. Budáról jött.</p>
<p>A kisasszony dévaj kedvvel csapta össze a kezeit s pajkos
vidámsággal monda:</p>
<p>– Ejnye, édes lelkem, más rózsája! Kend ugyan helyrelegény! Hát
kend lesz a kandallómester? No ha elalszik a tüze, csak szóljon
nekem: adok kölcsön.</p>
<p>No ez már épen szokatlan beszéd volt György előtt. A dalmatáknál
megköveznék azt a leányt, a ki így beszélne a legényhez.</p>
<p>Azzal a leányasszony igazságot tett a két kopogtató között:
Zápolyát az egyik kezével kitolta a két ajtó közül, <span class=
"pagenum"><a name="Page_48" id="Page_48">-48-</a></span> Györgyöt
pedig bevonta az ajtón a másikkal. S azzal bezárta az ajtót
kulcscsal.</p>
<p>S akkor is egész fenhangon fecsegett. Még ott csak az előszoba
volt, tulajdonképen a fraj lakása. Itt elébb megállítá
Györgyöt.</p>
<p>– Hát hogy hívják kendet, galambom?</p>
<p>– Martinuzzi Utyessenovich…</p>
<p>– Jaj, ne azt a hosszút mondja, hanem a rövidet.</p>
<p>– György.</p>
<p>– Ah! Ez szép név! Ez az én bálványom! Gyuri, Gyuricza,
Gyuszika! Melyiket szereti kend legjobban?</p>
<p>– Én csak azt szeretem, hogy «György».</p>
<p>– Jaj akkor én nekem mindig «Gyöngyöm»-re fog menni a szám.</p>
<p>– Hát hol van az a kandalló? Ezzel a kérdéssel gondolta György,
hogy véget fog vetni a fecsegésnek.</p>
<p>– Az itt van a herczegnő szobájában; odamegyünk.</p>
<p>– Hát nekem szabad oda belépnem – «ilyenkor»?</p>
<p>– Kendnek mindenkor szabad belépni ebbe a szobába, a mikor csak
a kandallót meg akarja rakni.</p>
<p>– És a grófnak nem szabad az anyja szobájába lépni?</p>
<p>– Nem bizony, gyöngyömadta. Mert hát tudja, magának megsúghatom
bizodalmasan, tartsa ide a fülét. A herczegasszonynak az arcza most
is olyan gyönge és friss, mint húsz esztendős korában volt; s ezt
azzal szerzi meg, hogy éjszakára mindig két szelet vékony marhahúst
tapaszt az arczára, a mit rápólyáznak, s azt le nem veszi onnan, a
míg csak föl nem kel. Így nem mutathatja magát a grófnak.</p>
<p>Györgynek a körme hegyéig lövellt az ijedtség: azt hitte, hogy
ennek a titoknak a meghallása által maga is bűntársává lett valami
szörnyű összeesküvésnek. Megtudni, hogy a herczegnő nyers rostélyos
szeleteket borongat a szép arczára! Hisz a ki ezt kibeszéli, az
méltó a fejvételre!</p>
<p>– No hát csak jőjjön kend utánam szaporán. <span class=
"pagenum"><a name="Page_49" id="Page_49">-49-</a></span></p>
<p>A fraj felnyitá az ajtót György előtt.</p>
<p>Rettegett! Ha megtalálja látni a herczegnőt, azzal a különös
ábrázattal!</p>
<p>Megkönnyebbült aztán a lelke, mikor az ajtón belűl került. Nem
láthatott ő abból a szobából semmit. Az ajtótól kezdve egész a
kandallóig egy pompásan kifestett spanyolfal volt húzva. A
kandallófűtőnek ezen belűl volt a járása. A tűz már égett a
kandallóban.</p>
<p>A fraj magyarázta neki a dolgot.</p>
<p>– Ez eddig a frajok bajlódása volt, ugyan jó, hogy kendet ide
hozták; mi mind összecserepesítettük a tűzrakással a fáin kezünket.
Hát a kend keze micsoda dologhoz szokott?</p>
<p>– Kardforgatáshoz.</p>
<p>– Kardforgatáshoz? Hát kend katona volt? Tán épen lovas katona?
Jaj, ne mondja! Mert mingyárt én is meggyuladok, mint az a
gyertyánfa! Olyan ember, a ki vág, lő, szurkál! Ez az én
bálványom.</p>
<p>A hálószobából sipolás hangzott. Ez a frajnak szólt.</p>
<p>– Megyek már. A «sárkány» sipol. Aztán tudja kend, mikor ebédre
csöngetnek, az első csöngetés szól a cselédségnek, arra ne menjen
kend le a refektoriumba; mikor másodikat csengetnek, az az uraknak
szól, arra se hederítsen kend, mert kend nem szolgál fel az
asztalnál; hanem mikor harmadikat csengetnek, akkor tartson kend
ide az én szobámba. Ekkor a herczegasszony, meg a kisasszony
ebédel, a maradék mi hozzánk kerül ki frajokhoz. Kendet is
beveszszük magunk közé. Meglássa, úgy élünk, hogy Laczi király sem
él jobban.</p>
<p>Ismét sipoltak a hálószobában.</p>
<p>– Megyek no! Hisz a gróffal kellett a dolgot végeznem. No!</p>
<p>György egészen furcsának találta az állapotját.</p>
<p>Katona korában sokszor meg kellett becsülnie a komiszkenyeret, a
mi a tarisznya fenekén ott maradt szárazon, de az is jobbízü volt,
mint ez, a mire most utalva van, <span class="pagenum"><a name=
"Page_50" id="Page_50">-50-</a></span> lakoma-maradék herczegnői
asztalról, megosztva az udvari frajokkal, s aként megszolgálva.</p>
<p>– No hát ez is katonasors.</p>
<p>A harmadik csengetésre György csakugyan megjelent Biri
leányasszony szobájában. Az csak egyedül volt: a többi frajokat el
tudta másfelé dirigálni. Györgyöt nem épen a herczegi konyhamaradék
csalogatta oda, mint inkább az ösztön. Az urak ott a teremben egész
fesztelenül beszéltek előtte olyan dolgokról, a mikről ő többet
tudott mint azok; hanem az előzményeiket nem tudta a maga fejétől
kitalálni. A királyleány-kérés volt a beszéd tárgya. György az ő
gyors lábaival gyalogsorban jócskán megelőzte Tomiczkyt, a ki
födeles hintójával nem jöhetett olyan serényen. Ő megmondhatta
volna már nekik, hogy mi lett a leánykérés kimenetele, de hát a
kandallófűtőnek nincs szava az urak tanácsában.</p>
<p>– Jaj, lelkem katonám! sápítozott Biri leányasszony. Bizony
Isten elveszti az ember a lelkét ezzel a mi herczegasszonyunkkal.
Mennyi kinom volt ma vele. Semmi sem tetszett úgy neki, a hogy
tették. Ha annyi arany volna a tarsolyomban, a hány pofont ma az
öltöztető frajok kaptak tőle, ugyan gazdag volnék! Csak úgy repült
a fejükhöz doboz, köcsög, a mi a kezébe akadt. Nekem meg folyvást
ott kellett ülnöm a rundellában, s a mint egy hintó berobogott az
udvarra, meglesnem, hogy ki érkezett. «Tomiczky jött?» Mikor aztán
más úrnak a nevét mondtam, akkor az lett a nevem, hogy «ostoba
szajkó!» mintha én tehetnék arról, hogy nem Tomiczky szállt ki az
ekhó alúl, hanem Ártándy. Akkor aztán kijárt egy pofon a fésülő
frajnak, hogy megrántotta a haját. Tudja kend, hogy ki az a
Tomiczky?</p>
<p>– Most jövök Törökországból.</p>
<p>– No hát én megmondom, hogy kicsoda? Ez a mi urunknak a követje,
a ki kérő násznagy képében ment fel Buda várába a király leányát
megkérni.</p>
<p>– Hát van a királynak már olyan nagy eladó leánya? <span class=
"pagenum"><a name="Page_51" id="Page_51">-51-</a></span></p>
<p>– Oh, kend nagy buksi! Hisz a királyleányt nem azért veszik el,
hogy asszony legyen belőle. Azt majd itt a várban apáczák nevelik.
Az csak arravaló, hogy ha a vén király meghal, az urunkra maradjon
a koronája.</p>
<p>– Most már értem.</p>
<p>– Jaj lelkem katonám, itt minálunk ilyen szellet van. Az urfi
király lesz, a kisasszony meg királyné. Azért sereglenek ide most
olyan csapatostul a vidéki urak, hogy a mint a várvavárt nagy
örömhirrel visszatér a Tomiczky, mind fölkerekednek s ezer lovassal
indulnak meg Buda várába a királyleányt elhozni. Az lesz ám a
dáridó! Akkor mi is lakodalmat tartunk! Kend én velem, én meg
kenddel. Ugyebár kincsem katonám?</p>
<p>– Jó lesz biz az. Majd ha az urunk a királyleányt hazahozza.</p>
<p>– Csapjon fel rá!</p>
<p>– Felcsaphatok.</p>
<p>– Eb, a ki megbánja.</p>
<p>Nagyon könnyű volt ez a felcsapás Györgynek: ő már tudta, hogy
Tomiczky küldetése megzápult.</p>
<p>Ezért aztán jól megtraktálta Biri leányasszony.</p>
<p>Azonban Györgynek sietnie kellett, mert nagyon megszaporodott a
dolga. Folyvást jött az uri vendégsereg, a várkastély minden
kandallójában tüzet kellett szítani.</p>
<p>Másnap még több előkelő uraság érkezett: az udvaron hemzsegett a
sok czifraruhás jövevény, cselédség, csatlós, huszár, hajdu,
kocsis, vadász, az előszobákban az apródok, íródeákok, s a ki ilyen
alkalommal el nem marad: a sok kápsáló barát.</p>
<p>György szóba sem állt velük. Dolga után látott.</p>
<p>Mikor a herczegnő szobája ajtaján bekopogtatott, hogy a
kandallóban tüzet rakjon, ismét Biri leányasszony nyitotta előtte
az ajtót.</p>
<p>– No lelkem katonám, ma ugyancsak a körmünk közül fogunk
falatozni, mint a héja, a mit a konyhából felkaphatunk; mert ma a
herczegasszony, a kisasszonynyal <span class="pagenum"><a name=
"Page_52" id="Page_52">-52-</a></span> meg az apáczával együtt az
urak asztalánál ebédel. Nagy lakozás lesz. Valamennyi szakács,
szakácsné, kukta egész éjjel spékelte a vadat, törte a mandulát,
szegfüszeget. Ilyenkor, a mi az uri asztalról lekerül, mind
elkapkodja a sok pákosz léhűtő útközben.</p>
<p>– Hát aztán minek az örömére lesz az a nagy dinomdánom?</p>
<p>– Mondtam már. Az éjjel megérkezett Tomiczky fullajtárja
lóháton. Itt volna már, de a sárosi kaptatónál belerekedt az útba a
hintója, a lovai nem bírják felvontatni a tetőre, innen kellett
bivalyokat küldeni eléje, a kik kirántják. Délre várják bizonyosra.
Lesz aztán hetedhét országra szóló nagy dáridó.</p>
<p>György tudta már, hogy milyen dáridó lesz itt, ha Tomiczky
megérkezik, de nem közölte a tudományát a leányasszonynyal.</p>
<p>Midőn újból visszatért a herczegnő termébe a kandallóhoz, Biri
leányasszony azzal az örvendetes fordulattal vigasztalá meg, hogy
ők ketten mégis kivételesen szép rendben fognak megebédelhetni,
mert a herczegnő megváltoztatta a szándékát. Borbála kisasszonyt
nem fogják a nagy asztalhoz ültetni, az oda benn a szobájában
egyedül étkezik, a herczegnő csak az apácza kiséretében száll le a
férfivendégek közé, a kik borozás közben bizonyára olyan beszédeket
ejtenek, minőket nem szükséges egy serdülő grófkisasszonynak
füleibe venni. És így annak az ebédmaradékát szépen
megoszthatják.</p>
<p>György olyas valamit érzett, mintha ő most mind ezen egybegyült
zászlós urak, főnemesek, potentátok gyülekezete fölött magasan
fölemelkedve lebegne. Ő már látta előre, a mi következni fog, a
leforrázott reményeket, a hasraesett dölyföt, a szájba szakadt
nevetést, mely egyszerre fogcsikorgatásra válik s olyan kivételes
szellemnek érezte magát, a ki mindezt előre tudja és senkivel nem
közli.</p>
<p>Talán magának Zápolyának felfedezte volna azt, a mit
<span class="pagenum"><a name="Page_53" id=
"Page_53">-53-</a></span> tud, ha hozzá juthatott volna, de ezen a
napon a szepesi gróf úgy körül volt véve udvarló vendégekkel, hogy
egy bizalmas szót nem közölhetett vele. De azonfelül is eszében
tartotta, hogy egynehány fényes palotából már kidobták azért, mert
nem tudta a nyelvét kapiczányon tartani. Szegény embernek ne járjon
a szája, ha nem kérdik.</p>
<p>A várban eleven élet volt egész nap. Minden vendég felvette az
ebédhez a legpompásabb díszruháját, maga Zápolya is ujdonat bibor
mentében jött fel a terembe, midőn anyját Hedvig herczegnőt karján
bevezeté.</p>
<p>Hedvig herczegnő a negyvenes években járt; de még mindig hódító
szépség volt. Arczbőre oly fehér, mint az alabástrom, haja
szénfekete, gyöngyfüzérekkel átfonva. Öltözete túlterhelve
drágakövekkel és aranycsipkékkel. Megjelenésére a cseh trombitások
a terem karzatán üdvriadót harsogtattak s a vendégek sorba kezet
csókoltak neki, kiket Zápolya egyenkint megnevezett.</p>
<p>György ott állt a kandalló előtt és hallotta a főurak
neveit.</p>
<p>– Hát Tomiczky nem érkezett meg még? Kérdezé a herczegnő.</p>
<p>A fia felelt rá.</p>
<p>– A kengyelfutója már megérkezett. Ő maga leszállt a tiszttartói
kastélyban. Az utazásban olyan defektussá lett az öltözete, hogy
más gúnyát kell váltania, mielőtt a társaság elé jöhetne. Az eltart
egy pár óráig.</p>
<p>A herczegnő boszusan veté fel az ajkát.</p>
<p>– Még várat magára! Ilyen alkalommal. Adjanak jelt az
étekfogóknak. Tomiczky helyét fentartjuk. Itt balrul mellettem. A
mikor jön, itt lesz. Kezdjük az ebédet nála nélkül.</p>
<p>Azzal intett az uraknak, hogy foglaljanak helyet. Jobbrul maga
mellé ülteté a Clarissa apáczát, a kinek kiséretében jött.</p>
<p>Az urak nem is kináltatták magukat.</p>
<p>Jó jelnék vették, hogy Tomiczky gálába öltözik elébb.
<span class="pagenum"><a name="Page_54" id=
"Page_54">-54-</a></span> Ha valami rossz hírt hozna, azt azon
rongyosan, szurtosan is elmondhatná.</p>
<p>S csakugyan már a harmadik étekfogásnál járt az ebéd, (minden
étekfogás háromféle ételt jelent), a midőn nagy kardcsörtetve
megérkezett a várvavárt násznagy.</p>
<p>Általános «hozta Isten!» kiáltás fogadá a belépőt, ki egyenesen
az asztalfőhöz sietett, a hol a herczegnő ült.</p>
<p>Zápolya megelőzően lépett eléje, kezét nyujtva neki.</p>
<p>– Nos? Széna vagy szalma? Mi történt, Tomiczky?</p>
<p>A lengyel összeüté a sarkantyúit a herczegnő előtt, kezet
csókolt neki, meghajtá a fél térdét, a kezét a homlokához értette,
s latinul mondá az üdvözletet: «Benedicat Deus»!</p>
<p>– Halljuk a szép szót, Tomiczky! kiabáltak a vendégurak. Mi hír
Budán?</p>
<p>– Hát az a hír, hogy engem megvertek és kidobtak, mondá a
visszatért násznagy. A grófnak hozom a kosarat.</p>
<p>Erre a szóra a herczegnő nagyot sikoltott és görcsöket kapott, a
feje hátrahanyatlott a zselleszék támlányára, a kezét a szívére
szorítá s hangos zokogás fogta el.</p>
<p>Az urak felugráltak az asztal mellől, de egyik sem tudta, mitévő
legyen? A régi magyar asszonyok nem ismerték az idegbajok
rohamait.</p>
<p>A kisérőnő szintén nem segíthetett a herczegnőn, mert az is
görcsöket kapott azonnal, az ilyen baj példavonó. Férfikéznek pedig
nem szabad elájult nőhöz nyúlni.</p>
<p>– György! Kiálta Zápolya a magister kaminariusra. Szaladj a
herczegnő frajjához: hozza segítségül a szolgálókat.</p>
<p>György futott lélekszakadva Biri leányasszonyhoz, a kinek
egyszerre örömöt is, meg keserüséget is okozott a gonosz hirrel. A
leányasszony szokva volt már az ilyen rohamokhoz, tudta, miféle
eszentiákat kell hirtelen készletben tartani.</p>
<p>György vissza sem ment addig a czímeres terembe, a míg a
szolgálók a herczegnőt és az apáczát ki nem vitték <span class=
"pagenum"><a name="Page_55" id="Page_55">-55-</a></span> onnan,
borzadt ettől a látástól, s azoktól a síró hangoktól. Csak
időhaladtával került ismét belül, hogy kötelességét végezze a
kandallóknál.</p>
<p>Akkor már az urak ismét az asztalnál ültek s folytatták a
poharazást. Az össze-vissza kiabálásból kivehette, hogy Tomiczky
elbeszélte már az uri társaságnak, hogy mi történt vele a király
tróntermében.</p>
<p>– De hát ki volt az, a ki megütött? Kérdezék egyszerre többen
is, de különösen Zápolya sürgölte, a ki szemközt ült
Tomiczkyval.</p>
<p>Tomiczky nagyokat nyelt a tányérjába szedett ételből s még
nagyobbakat ivott utána, tele szájjal dörmögve.</p>
<p>– Hát tudom is én? Én nem ismerek senkit az udvarnál levő
urakból. Nagy szakálla volt. Mikor elém tolakodott, közém és a
királyné közé, belekaptam a szakállába s ki is tépem, ha egy
levente oda nem ugrik s szét nem választ bennünket.</p>
<p>– De szépen fejbe üthetett, mert most is ott a homlokodon a
véres foltja.</p>
<p>– Ketté hasítottam volna bizonynyal, de hárman-négyen
odaugrottak hozzám s lefogták a kezeimet, aztán kituszkoltak a
teremből.</p>
<p>– Hát azok kik voltak? Főurak, vagy praelatusok?</p>
<p>– Mit tudom én? A ti püspökeitek épen olyan mentében járnak,
mint a főurak, pilist nem borotválnak a fejükön, hosszu hajat
viselnek, nagy szakállt, bajuszt, kard van az oldalukon. Keresztes
aranylánczot pedig a főispánok is hordanak.</p>
<p>Zápolya boszusan ugrott fel az asztal mellől.</p>
<p>– Akkor én magam megyek föl azonnal Budára, megtudni, hogy kik
bántották ilyen galádul az én násznagy követemet!</p>
<p>Erre a szóra György odalépett Zápolyához s halk hangon mondá
neki:</p>
<p>– Kegyelmes uram! Én tudom, hogy ki ütötte meg a <span class=
"pagenum"><a name="Page_56" id="Page_56">-56-</a></span> lengyel
urat? Az volt Georgius Szathmáry, episcopus Quinque
ecclesiensis.</p>
<p>Az urak mind rá bámultak: «nézd, nézd, a kandalló fűtő
beleszólal a főurak társalgásába»! És mond olyan szót, a mit
érdemes meghallani.</p>
<p>– Honnan tudod te ezt? kérdezé Zápolya.</p>
<p>– Ott voltam akkor én is.</p>
<p>Tomiczky az asztalra csapta a kést, villát.</p>
<p>– Szent Prokópra! Ez a ficzkó csakugyan ott lábatlankodott
előttem akkor, csakhogy más gúnyában.</p>
<p>– Tehát pap volt, a ki főbe ütött, mondá Zápolya Tomiczkynak.
Bizonyítja az a sebhely a homlokodon. A püspöki gyűrünek a
pecséthelye tökéletesen. A Locus Sigilli!</p>
<p>Aztán Györgyhöz fordult.</p>
<p>– Honnan tudod te a püspöknek a nevét és czímét?</p>
<p>– Ott vártam az előpitvarban, a mint az urak egymás után
megérkezének, az ajtónálló elkiáltá a neveiket, mikor beléptek.</p>
<p>– Hát talán azt is tudod, hogy ki volt az, a ki közbe lépett,
megakadályozva, hogy Tomiczky úr az ütést visszaadja.</p>
<p>– Annak a neve Emericus Perényi, regni palatinus.</p>
<p>– Szófia beszéd! kiálta erre közbe két-három úri vendég. Ez a
ficzkó részeg! Hisz a nádor Geréb Péter.</p>
<p>– Ennek az embernek igaza van, mondá Zápolya. Geréb Péter
meghalt, s az országgyülés Perényi Imrét választotta meg.</p>
<p>Iszonyú lárma támadt erre.</p>
<p>«Hiszen mi ott sem voltunk ezen az országgyülésen.»</p>
<p>– Hittak bennünket, de nem mentünk el. Majd fizetjük a markális
büntetést a meg nem jelenésért. Utyessenovichnak igaza van.</p>
<p>– Ki az az Utyessenovich? Hát van a szolgáknak vezetéknevük?</p>
<p>Zápolya tovább kérdezősködött.</p>
<p>– Hát annak a neve nem jut eszedbe, a ki a királyné <span class=
"pagenum"><a name="Page_57" id="Page_57">-57-</a></span> mellett
állt, s annak a fülébe suttogott, a míg Tomiczky úr hozzá
beszélt?</p>
<p>– Az volt: Thomasius Bakácsius, archiepiscopus
Strigoniensis.</p>
<p>– És azután elmondta a neveiket azoknak az uraknak sorban, a kik
a dulakodás közben Tomiczkyt megragadták s a teremből
kitaszigálták, a latin czímeikkel.</p>
<p>– Hát tudsz te diákul? kérdezé Zápolya.</p>
<p>– Egy szót sem tudok; csak a mit az ajtónállótól hallottam, azt
tartottam meg.</p>
<p>S aztán elmondta azoknak az uraknak a neveit is, a kik a lengyel
urat titkos suttogásokkal biztatták. Zápolya biztos hiveire ismert
bennük.</p>
<p>– Bámulatos emlékező tehetség! Monda Zápolya.</p>
<p>– Ennek az embernek egy kalendárium van a fejében, szörnyüködék
Tomiczky. Én most sem tudom egynek sem a nevét. S ez egy hallásra
megtanulta valamennyit.</p>
<p>«Ez táltos! ördöngős!» kiabáltak a vendég urak.</p>
<p>– De legnevezetesebb az, monda Zápolya, hogy a mi neveket az én
hivem, Utyessenovich György elszámlált: azokból a ki ellenségünk,
az mind egytől-egyig érsek püspök, prépost.</p>
<p>Általános volt a felháborodás a főpapság ellen a vendég urak
részéről. Felugráltak székeikről, odarohantak Zápolyához, haragjuk
kifejezését a fülébe ordítani; a ki távolabb esett, az hangosabban
kiabált: egymásra árvereztek. Egyik azt ordította, hogy haddal kell
megrohanni a püspökök rezidencziáit s kiforgatni őket a
várkastélyaikból: a másik az uton hazatérett akarta őket fogságra
ejtetni. «Le kell foglalni a dézmájukat!» volt a leghangosabb
indítvány. «Áttérünk mind lutheránussá!» harsogtatá a fiatalabb
nemzedék. «Árulás van Budán!» dörgött közbe egy neki pirult arczú
dalia: «eladják az országot a németnek!» Akadt egy bátor vitéz, a
ki felugrott a székre, onnan kiabálta, hogy össze kell szedni a
bandériumokat, s egész sereggel indulni azonnal Budára,
<span class="pagenum"><a name="Page_58" id=
"Page_58">-58-</a></span> majd az ilyen násznép előtt Lengyel
László engedelmesebb király lesz, s odaadja esze nélkül a leányát.
Egy ősz hazafi csítitotta volna a tüzeskedőket; de az ő indítványa
valamennyien túlment: «össze kell hívni az országgyülést s törvényt
hozni a király és királyné által tervezett országeladás ellen!»</p>
<p>Nem volt elég az urak lármája: a tornáczokból uraik hangját
hallva, mind betódultak az iródiákok, fegyverhordozók, azok is
segítettek a lármát szaporítani.</p>
<p>Csak egy ember ült nyugodtan az aztalnál. Tomiczky. Ki volt
éhezve: lakozott. Az embernek a szája kétféle czélra van
rendeltetve: az egyik a beszéd, a másik az evés, s azt mondja az
írás, hogy «nem attól kárhozik el az embernek fia, a mi a száján
bemegy, hanem a mi a száján kijön». Tomiczky tartotta magát az
elsőhöz. A nagy lárma alatt sorba huzogatta maga elé a tálakat, s
alaposan elbánt velük; hasonlóan cselekedett a kancsókkal is.</p>
<p>György ott állt az urának a háta mögött. Valami olyan érzése
lehetett, mint az ördögidézőé. Ezt a felháborodást az ő szavai
idézték elő. Hogy olyan jól emlékezett a püspökök neveire és
czímeikre. Nézte, hogy hullámzik az egész tengerszem attól az egy
kőtől, a mit ő beledobott.</p>
<p>Azonban a legnagyobb lárma is el szokott mulni magától: a harag
megemészti maga magát. Utoljára csillapíttatlanul is elhallgattak
az urak s mindenki Tomiczkyra nézett, a ki nagy nyugodtan törögette
a diótörővel a mandulát, annak a jeléül, hogy már eleget ivott. Úgy
tett, mintha nem is tudna magyarul; pedig az imént magyarul
beszélt.</p>
<p>– No hát, Tomiczky! Mi a te tanácsod? Szólítá fel Zápolya.</p>
<p>– Elmondanám, ha szóhoz juthatnék.</p>
<p>– Beszélj! Elhallgatunk.</p>
<p>– Hát legelőször is ezt a sok csürhenépet küldjétek ki
<span class="pagenum"><a name="Page_59" id=
"Page_59">-59-</a></span> a teremből. Ez nem országgyülés. Ennyi
fülnek nem kell meghallani a tanácskozásunkat.</p>
<p>Zápolya intésére a janitorok kituszkolták a nem oda való
szájtátókat az ajtón. György is menni készül velük; de Zápolya
visszaparancsolá: «te itt maradsz, rád szükség lehet.»</p>
<p>Igaz: fát kellett rakni a kandallókba.</p>
<p>– Hát legelső dolog az, hogy válasszunk magunknak egy előlülőt,
a ki a tanácskozás rendjét vezesse. Mondá a lengyel.</p>
<p>«Zápolya! Zápolya!» kiáltozák az urak.</p>
<p>– Én szépen megköszönöm, monda az ifjú szepesi gróf. De én itt
vádló vagyok, peres fél, biró nem lehetek. Üljön az asztalfőre
Tomiczky.</p>
<p>Elfogadták. Tomiczky is egy szóra fölkelt a helyéből s
elfoglalta a karszéket, a melyet Hedvig herczegnő üresen
hagyott.</p>
<p>– Hát mindenek előtt, urak, tartsunk rendet. Hárman-négyen
egyszerre ne beszéljünk. Sőt ha én nekem megengeditek, majd sorba
veszem mind azokat a tanácsokat, a melyet elmondtatok, névszerint
megilletve azoknak támasztóit; s majd azután hozzácsatolom a magam
okoskodását.</p>
<p>Ez nagyon helyes methodus. Az előlülő fogalmazza a szónokok
véleményeit.</p>
<p>Tomiczky lengyeles accentussal beszélt magyarul; de ahoz szokva
vannak a görbe felföldön.</p>
<p>– Legelébb is kegyelmednek a tanácsát veszem elő, Homonnai
Drugeth Ferencz uram.</p>
<p>(György figyelt: most ismertették meg vele név szerint is a
nevezetessé leendő főurakat.)</p>
<p>– Kegyelmed azt javasolja, hogy le kell foglalni a püspökök
dézsmáit. Jól van. Megbocsátnak tisztelt barátaim, az Ártándy
testvérek, ha az ő javaslatukat nem vizsgálom, a püspököknek haddal
megrohonását. Ezt maguk is visszaszivják, majd ha egyet aludtak rá.
Tehát <span class="pagenum"><a name="Page_60" id=
"Page_60">-60-</a></span> a püspökök javadalmait lefoglalni jó
lesz. De nem arra a czélra, hogy azt az urak egymás között
feloszszák; hanem hogy azt a gregárius papság, meg a szerzetes
rendek megjuhászítására fordítsák. Ha a falusi papokat, meg a
barátokat a püspökök ellen hadba tudjuk vinni, az lesz a legjobb
stratagema.</p>
<p>Általános helyeslés fogadta az indítványt.</p>
<p>– Azokat az ascétai életet folytató barátokat pedig, a kik a
világi vagyonra nem tekintenek, a püspökök világi fényüzésének
megutáltatásával kell ezek ellen fordítani. A mezítlábos barát a
legfélelmesebb ellenfele a biboros főpapnak.</p>
<p>(Ez a mondás nagyon megragadt György lelkében.)</p>
<p>Tomiczky folytatá a rekapitulácziót.</p>
<p>– A mit Tornallyay Jakab uram mondott, hogy legyünk
lutheránusokká: ez olyan fegyver, a mi bizony mondom, majd magától
is kiguvad a hüvelyéből; de tartok tőle, hogy egyszer a markolatja
a kezünkbe szakad, s a pengéje ellenünk fordul.</p>
<p>– Azt én sem helyeslem, szólt közbe Zápolya. Én a vallásra nem
alkuszom.</p>
<p>– A mit Athinay Deák Simon czimboránk tanácsolt, hogy szedjék
össze az urak a bandériumaikat, s aztán menjenek fel «cum gentibus»
Budára leányt kérni, azt sem tanácsolom. Bár úgy vettem észre, hogy
Zápolya János grófnak ennél a szónál nagyon szikráztak a szemei. A
fegyvert hagyjuk a végső esetre. Ulászló királyt nem kell bántani.
Azzal az én királyom jó akaratát változtatnók ellenkezőre. Nem kell
a királyt megalázni. Nem az embert kell tekinteni, hanem a koronát.
Akármilyen alak üljön is ott az ország első székében, annak hódolni
kell, mert különben szétbomlik az egész világi rend. Én részemről
tisztelettel hódolnék meg a trón előtt, még akkor is, ha ez a
«fa-jankó» ülne benne.</p>
<p>Ezzel a szóval a Zápolya háta mögött álló magister kaminariusra
mutatott. <span class="pagenum"><a name="Page_61" id=
"Page_61">-61-</a></span></p>
<p>Rengeteg hahota zendült fel e tréfás mondatra. Az urak hanyatt
dültek karszékeikben s az asztalt verték ökleikkel, úgy nevettek e
képtelen furcsaságon.</p>
<p>György látta a hahotázó arczokat, s valamennyinek az a képe
égette bele magát a lelkébe.</p>
<p>Valami dæmoni akaraterő a jövendők fényét gyujtá fel előtte.
Hátha egyszer ti, hahotázó büszke nagy urak: Drugeth Ferencz,
Homonnay Jakab, Somlyai Báthory István, Czibak Imre, Kun Gothárd,
Deák Simon és a két Athinai és a többiek mind, lehajtott fővel
állnátok előttem: szavaimat várva és rettegve!</p>
<p>A hahota elpihent; a cselédre nem ügyeltek tovább. Elsápad az
arcza? vagy tűzlángba borul? ki törődik vele?</p>
<p>Tomiczky folytatá.</p>
<p>– Az országgyülés egybehivása volna a legjobb tanács. De ez csak
a király akaratával történhetik meg. Azt kellene megtudnunk, hogy
kinek van a gyöngelelkű királyra föltétlen befolyása, és a ki a
mellett nekünk is őszinte hivünk?</p>
<p>– De hát lehet ilyen ember a világon? szólt közbe Zápolya.</p>
<p>– Valósággal van. De hogy ki? azt nem tudom. Mikor a
trónteremből kituszkoltak, én a várpalota lépcsőtornáczán
megálltam, bevárva, a míg a csatlósaim előállítják a hintómat. A
lépcsőtornácz fölött van egy kiálló donjon. Egyszer csak egy
összenyomogatott papirgöngy esett a lábamhoz. Felnéztem a donjonra,
annak az ablakai mind le voltak zárva redőnynyel. Valakinek a
redőnyök között kellett utánam leskelődni, s azt a czédulát
ledobni. Azt eldugtam a kalpagomba s csak a hintómba ülve bontottam
ki; nevezetes titok volt közölve benne. Ime itt van a czédula nálam
«Ulászló király és a királyné eljegyezték Anna királyleányt
Maximilian unokájának, Ferdinand herczegnek.»</p>
<p>Erre a szóra a harag és elszörnyedés zivatara tört ki újból.
<span class="pagenum"><a name="Page_62" id=
"Page_62">-62-</a></span></p>
<p>– Itt van a pozsonyi titkos szerződés folytatása! kiálta Báthory
István.</p>
<p>– Azt már besavanyította a rákosi országgyűlés, a hol ki lett
mondva, hogy idegen vérből származott királyt nem vállal többet az
ország! felelt meg rá Kun Gothárd.</p>
<p>– De a római király azt izente erre a magyaroknak, hogy az ő
ereiben is magyar vér buzog. Leány-ágon a Habsburg Árpád-ivadék,
mondá Zápolya. S ha Anna királyleányt Ferdinand herczeg kapja meg,
bizony elkapta vele a magyar koronát is.</p>
<p>– Ezért kellene az országgyülést újból összehívni a Rákoson,
szólt Tomiczky, hogy az kényszerítse a királyt leányának Zápolyával
leendő eljegyzésére. Az, a ki a királynak azt a titkát birja,
okvetlenül legbizalmasabb embere Ulászlónak; és hogy az a titkot
közölte velem, az csalhatlan bizonyítéka annak, hogy alattomban
Zápolya hive. De hát ki lehet az?</p>
<p>A czédulát kézről kézre adták; latinul volt irva. Egy sem ismert
rá az urak közül az írásra.</p>
<p>– No de hiszen itt van ez a hórihorgas! szólt Tomiczky. A ki
mindenre emlékezik. Nos! Magister kaminarius. Hát most nyisd fel a
szádat. Ott voltál; szemfüleskedtél. Jó spion lenne belőled. Hát ki
volt az? milyen alak volt, a ki azután, hogy engem elbucsuztattak,
odasettenkedett a donjonba? Neked azt látnod kellett.</p>
<p>Erre Martinuzzi György azt felelé:</p>
<p>– Fajankó csak kandallót tud fűteni.</p>
<p>S azzal megfordult a sarkán s ment hasábokat rakni a tűzre.</p>
<p>Zápolyának tetszett ez a letromfolás.</p>
<p>– Nemes legény ám a fiu, a kit nem lehet per tu szólongatni.</p>
<p>– A «fajankót» nem vette be a nyaka. Toldá a magyarázatot
Athinai. Kutya is haragszik az orráért.</p>
<p>György aztán el is hagyta a termet, s többet nem tért vissza.
<span class="pagenum"><a name="Page_63" id=
"Page_63">-63-</a></span></p>
<p>Hanem este, midőn Zápolya szobájába tért lefeküdni, ott találta
Györgyöt a kandallóval foglalkozva.</p>
<p>Megszólítá.</p>
<p>– Hát most mondd meg nekem magamnak, láttál-e valakit a
trónteremből a donjonba lépni, midőn Tomiczkyt kituszkolták?</p>
<p>– Láttam.</p>
<p>– Milyen alak volt?</p>
<p>– Alacsony, szikár termet, sovány, sápadt arcz, símára
borotválva, mélyen bennülő szemekkel, sürü szemöldökkel; fekete
selyem talárt viselt, veres öv volt a derekán.</p>
<p>– Pap volt?</p>
<p>– Igen is. A király gyóntató papja Hammel Mihály.</p>
<p>Zápolya felugrott a fekhelyéről, a hol már neki vetkőzve végig
nyujtózott s újra elkezdett öltözködni.</p>
<p>– Ezt rögtön tudatnom kell Tomiczkyval. Miért nem mondtad ezt
meg neki, mikor kérdezett? Megharagudtál rá a gunyszóért?</p>
<p>– Nem, kegyelmes gróf. Én nem tudom mi a harag! Én még akkor sem
vagyok haragos, mikor karddal verekedem.</p>
<p>– Hát akkor mért tagadtad el, hogy tudod ezt?</p>
<p>– Azért, mert arra gondoltam, hogy mikor egy gyóntató pap
elárulja az ő urának, a királynak a legnagyobb titkát Tomiczkynak,
ott én nekem ugyan vigyáznom kell, hogy el ne áruljak valamit, a mi
az én uramnak a titka, ugyanazon Tomiczky előtt; mert ki tudja, mi
közük van ezeknek egymáshoz?</p>
<p>– Helyes eszed van, György, monda Zápolya, elbámulva szolgájának
rendkivüli belátásán. S aztán ismét csak levetkőzött és lefeküdt.
Tehát ne közöljük ezt senkivel.</p>
<p>György ellenben másnap mindent megtudott, a mit az urak egymás
közt határozának. A magyaroknak az a szokásuk, hogy az
összeesküvésüket ki szokták trombitálni. <span class=
"pagenum"><a name="Page_64" id="Page_64">-64-</a></span></p>
<p>Egyelőre abban állapodának meg, hogy az Ulászlópárti főpapoknak
lefoglalják a dézmáját; a pátrizáló szerzeteseket megnyerik
propagandacsinálásra a megyékben, hogy az összehivandó
országgyülésre mentül több Zápolyapárti nemest toborzzanak; s az
Ulászlópártiakat (az asszonyok rábeszélését felhasználva) otthon
maradásra birják.</p>
<h2><span class="smaller">III. FEJEZET.</span><br />
«NEM FÉRFI, CSAK INAS!»</h2>
<p>György lassankint beletörődött az állapotjába. Megszerette a
kandallóit. Jó barátjául fogadta mindennapi társát, az emésztő
tüzet, a lángot, ezt a hatalmas elemet, mely nem épít, nem teremt,
nem tenyészt, csak fogyaszt és pusztit, és még is ő a fentartó
eleme mindennek, a mi él. Órahosszant elbámult az izzó zsarátnakba,
hallgatta a gyertyánfa-hasábok pattogását, nézve, hogy támad a
nyers fából a füst, hogy változik lánggá; a láng felcsap magasra,
elszakad, fellebben, még ott is láng marad; ember nem tudja, mi
az?</p>
<p>A Biri leányasszonyhoz nem járt többet ebédelni. Meghasonlott
vele. A fraj szemére vetette a csalfaságát: «parolát adott kend,
hogy lakodalmat tartunk, a mikor a grófunk elhozza a
királykisasszonyt; de már akkor tudta kend jól, hogy nem lesz abból
semmi, mert ott volt, a mikor a lengyelt kikosarazták. Hamis
kendnek teste lelke!»</p>
<p>Azontúl együtt falatozott a kápsáló barátokkal. Azokból soha sem
fogyott ki a kastély.</p>
<p>A főurak szavuknak álltak. A püspökök, nagyprépostok dézsmáját
és egyéb világi javadalmait prédára bocsáták. A panasz egész a
pápáig felhatolt; II-ik Gyula pápa a királyhoz irt levelében
szemrehányásokat tett e szavakkal, hogy «Magyarország bárói és
nemesei a tized megtagadása, <span class="pagenum"><a name=
"Page_65" id="Page_65">-65-</a></span> az egyházi tulajdon
elrablása s a clerus ellen szórt durva fenyegetések által azon
törekesznek, hogy országodban az egyházi rend csorbulást
szenvedjen, vagy jobban mondva, végkép elnyomassék.» Annál nagyobb
beczézésben részesültek a szerzetesek.</p>
<p>A sokféle vándorló barát között különösen megszeretett György
egy pálos szerzetbeli frátert; a kit a köznép «fehér barát» czímen
ismert. Frater Antonius volt a neve. Két kerekű laptikával járt, a
mely elé egy szamár volt fogva, azzal gyüjté össze a kegyes
adományokat: bort, buzát, szalonnát. Egy noviczius is járt vele.
Egész világi dicsőségük állt egy fehér csuhából, annak a csuklyája
volt nehéz időben a fejtakaró; a lábukon egy szijjal felkötött
fatalp.</p>
<p>Ezekkel szeretett György legjobban beszélgetni. Fráter Antonius
írástudó és világlátott férfiu volt; sok országot, sok népet
ismert, s azokról örömest beszélt, a hol szivesen hallgatták. A
beszéde ugyan nem minden paraszt fülnek való volt, mert szerette az
allegoriákat, a képes mondatokat, a miket nem kellett szó szerinti
értelemben venni. De György azonnal megértette a példabeszédes
szójárást, s ez által kedvenczévé lett a barátnak.</p>
<p>Egy este a kápsálásból csak egyedül tért meg a fráter Antonius a
laptikájával; a novicziusnak csak a csuháját hozta magával vissza.
Azt mondá, hogy útközben meglepte a pestis s meghalt a világnak.
Megszokott állapot volt ez akkor Magyarországon.</p>
<p>György azt kérdezte fráter Antoniustól, hogy nem fél-e a
pestisben elhalt fráter-csuháját magával hordani a talyigáján?</p>
<p>– A ki Isten nyomdokán jár, az nem fél az Isten angyalaitól.
Felelé rá a kegyes ember.</p>
<p>És aztán egész éjjel térden állva imádkozott, másnap is bőjtöt
tartott; ez volt az ő hathatós védelme a veszedelem ellen.</p>
<p>Reggel György ismét a rendes szolgálatát követte, óra szerinti
pontossággal. Mikor rákerült a sor, kopogtatott a <span class=
"pagenum"><a name="Page_66" id="Page_66">-66-</a></span> herczegnő
pitvarának az ajtaján. A fraj bocsátotta be, s György ment
egyenesen a kandallóhoz, a tüzet felszítani.</p>
<p>Biri leányasszonyt boszantotta az, hogy a legény rá sem ügyel,
utána ment, ingerkedett vele.</p>
<p>– No! hát megvan még kend a kaminárius mundérjában? Azt
gondoltam, már felvette a barátcsuhát. Mindennap meggyónik kend
annak a vén bakszakállas barátnak? Ugyan mit tud kend neki
meggyónni? Hiszen kend egy olyan pipogya, nyühöge, kákompilli
anyámasszony katonája, a kinek elébb kölcsön kell valami bűnt kérni
a komájától, ha meg akar gyónni. Se iszik, se káromkodik, se nem
legyeskedik. Hej valami nagy gonosznak kell a kend szivében lakni,
hogy olyan jámbornak mutatja magát.</p>
<p>György rá sem nézett, ott guggolt a kandalló előtt s fujtatta a
tüzet.</p>
<p>A leány oda könyökölt a két vállára s úgy dudolt a fülébe:</p>
<div class="poem">
<div class="stanza"><span class="i0">«Nem vagy legény, nem
vagy:<br /></span> <span class="i2">Nem mersz csókot
kérni;<br /></span> <span class="i0">Lássad, én lyány
vagyok:<br /></span> <span class="i2">Még sem tudok
félni!<br /></span></div>
</div>
<p>A mellékszobából hangzott a sipszó. Ismételve hangzott.</p>
<p>– Ejh nó! De rá ért valamelyik princzeszre a sipolás! Dörmögé
durczásan a fraj, s keresztül rontott a spanyolfalon, mérgében
tárva, nyitva hagyva annak a két szárnyát, mely a kandalló előtt
össze szokott csukva lenni.</p>
<p>György csak akkor vette észre, hogy a spanyolfal szét van tárva,
mikor már a tüzet lobogásra birta.</p>
<p>Az egész női szobán végig láthatott.</p>
<p>A mit látott, az csupa mysterium volt ő előtte.</p>
<p>A tizenhatodik század pompája az első magyar főur várában
összegyüjtve. Azok a csodaszép faragványú almáriumok, elefántcsont
diszítéseikkel, a damaszkozott aczél szekrények, arany és ezüst
szobrocskáikkal; a nagy velenczei tükrök, miknek rámáit
művészalkotású nimfa alakok környezik; a czímeres karszékek a
legszeszélyesebb támlányokkal, <span class="pagenum"><a name=
"Page_67" id="Page_67">-67-</a></span> a nyitott pohárszékek
megrakva arany és ezüst edényekkel, serlegekkel, a réz állványokon
nyugvó kandelaberek; a drágaköves mozaikkal kirakott asztalok; a
mennyezetes nyoszolya és az imazsámoly. – És azok a drága
szönyegek, melyeken egész mythoszi csoportok vannak szőve, festve,
vagy himezve. – És az agyagművészet remekei tarkán váltakozva az
ötvös remekekkel; az ezüst reliquiarium, drágaköves ereklyéivel,
zománczfestésű szent képével; és az a nagy álló óra, melynek csak
fölséges harangkongását hallotta eddig: most pedig látja, hogy
mozdulnak meg rajta az angyalalakok s kalapácsaikkal ütik az ezüst
harangon az órát; a tűzmadár pedig az alatt szárnyát terjengeti
alattuk. – Aztán egy sötét rámából kiemelkedő kép: Sámson,
Delilával. Az a csábitó hölgy, fedetlen bájaival, olyan, mintha
csak eleven volna. – Egy karszékhez támasztva egy hárfa. – S mindez
a kápráztató pompa még rejtélyesebbé téve az ablakok üvegfestményei
által szivárványba törött napsugártól.</p>
<p>Györgynek minden érzéke szenvedett ettől a látványtól. Neki fájt
ez az érthetetlen pompa! Remegett ebben a tündérvilágban.</p>
<p>Egészen elfeledkezett magáról. Azt képzelte, hogy ő maga is ebbe
a fényes világba tartozik. Ura és rendelkező szelleme az ilyen
fejedelmi pompának. Mintha álmában látta volna már mindezt s egy
ujabb álmában ismét visszatalálna ide.</p>
<p>A hölgyteremnek láthatatlan szellemei is voltak: a zenélő gépek;
melyek az óraütésre egymás után megszólaltak. Az egyiknek fuvola
hangja volt, a másiké meg olyan, mint mikor vízcseppek hullanak a
magasból az álló vízbe. Egy arany szelenczéből egyszerre csak egy
parányi madárka ugrott elő; minden tolla zománczragyogásu; az is
elkezdett énekelni, mint a fülemüle, s a közben a tollait
borzongatta a csőrével, a szárnyait összeverte s a farkát pávamódra
szétterjesztgeté. <span class="pagenum"><a name="Page_68" id=
"Page_68">-68-</a></span></p>
<p>Ugy gyönyörködött benne, mint egy gyermek.</p>
<p>Ő is ilyenekkel venné magát körül.</p>
<p>Nem is vette észre, mikor egy mellékajtó megnyilt. Onnan nem
jött be világosság, hanem valami bűbájos illat szállt végig a
termen, mintha virágeső hullott volna.</p>
<p>A puha szőnyegen nem hallatszottak a léptek.</p>
<p>György csak akkor rezzent fel elandalodásából, mikor a tünemény
már előtte állt.</p>
<p>Igazán tünemény volt.</p>
<p>Egy gyermeteg hajadon, karcsu és sugár, hosszan leeresztett
aranysárga hajjal. E tündérpaláston kivül még csak egy patyolat
lepel fedezte a termetét, olyan vékony és finom, hogy mindenütt oda
tapadt az idomaihoz. Most szállt ki a fürdőből.</p>
<p>Ez volt Zápolya Borbála herczegkisasszony.</p>
<p>Biri leányasszony kiséretében jött elő a szobából.</p>
<p>Györgynek legelső érzése az ijedtség volt.</p>
<p>Neki nem volna itt szabad látni.</p>
<p>De hát ő nem tehet róla, hogy a spanyolfal szét van tárva.</p>
<p>Zavarában jelt akart adni jelenlétéről. A kezében tartott
tüzkotró vasrudat zajosan fúrta a zsarátnok közé.</p>
<p>E neszre a fraj odatekintett, s elkiáltá magát.</p>
<p>– Herczegnő! Egy férfi van a kandallónál!</p>
<p>A hajadon hátrafordítá a fejét, nagy sötét pilláit alig emelte
fel a szeméről, parányi gömbölyü piros ajkait alig nyitotta fel, s
aztán hidegen mondá:</p>
<p>– «Nem férfi az; csak egy inas.»</p>
<p>S azzal lasankint lefejté termetéről a hozzátapadt patyolatot,
először csak csipőig, azután egészen lebocsátá sarkig, s még oda
állt a földig érő tükör elé, s ott egyszerre kettős alakban
tündökölve, összecsavarta dusgazdag aranyhaját, s azt háromszorosan
a feje körül tekerte.</p>
<p>– Hát nem leszek-e szép királyné? kérdezé a frajtól.</p>
<p>– Bizony királyné kegyelmed most is. Hizelkedék a fehércseléd.
<span class="pagenum"><a name="Page_69" id=
"Page_69">-69-</a></span></p>
<p>György, mint a megigézett, térdelt a kandalló előtt. A lelke
külön volt válva a testétől. A zsarátnak közé dugott vasrud
megtüzesedett már és sütötte a tenyerét, s az agyának nem volt
annyi uralma az idegein, hogy a tüzes vasat eldobassa vele.</p>
<p>Hogyan jutott ki a herczegnő szobájából, maga sem tudta.</p>
<p>Egész nap lázban volt, nem volt se étele, se itala. Mikor
egyedül lehetett, zokogott. Alig várta az éjjelt.</p>
<p>Minő álmai lehettek? minő látomásai? minő bűvkáprázatai?</p>
<p>A mint a hajnal pirkadt, a legelső kakasszóra felkelt és lement
a szük czellába, a hol a fehér barát éjszakázott.</p>
<p>Meggyónt neki mindent. Az ébren látottat és az álmában kisértőt.
Bevallotta szivének minden legtitkosabb gondolatját.</p>
<p>– Atyám! Én tegnap óta nem az az ember vagyok, a ki az előtt
voltam. – Mint a kit a vipera megcsipett; idegen méreg lángol
minden eremben. – Azt látom, a mi nincs, s nem látom, a mi előttem
áll. – Nem tudok megszabadulni a kisértettől, a ki a szivemet
megszállta, a kiért vágyom, és kit gyülölök. – Szeretném megölni, a
vérét kiszivni, és aztán összetépni. Rém gondolatok üldöztek egész
éjszaka. – Azt gondoltam: tüzzel játszom, tüzben dolgozok; tüz lesz
a fegyverem. – Felgyujtom ezt a várat, s aztán elragadom őt a fejem
fölött égő gerendák közül. – Aztán meg azt gondoltam, hogy elmegyek
a Kárpátok közé, a hol a rettenetes hajdemákok tanyáznak; felcsapok
hozzájuk: leszek köztük első, kegyetlenebb, vakmerőbb
valamennyinél; tulteszek az istentelenségben valamennyi harámbasán
s mikor aztán fejedelme leszek valamennyi haramiának, akkor érte
jövök: «No ha királyné akartál lenni, itt vagyok én, leszek
királyod!» – Ezekkel küzködtem éjfélig; nézd, hogy összeharapdáltam
a karjaimat kinomban. – Azután megint megszállta a lelkemet egy
véghetetlen nagy fájdalom. <span class="pagenum"><a name="Page_70"
id="Page_70">-70-</a></span> – Pöröltem az Istennel! – Mért adtál
nekem lelket? Mért nem teremtettél kutyának? Mért adtál elmét, ha
nem tudok látni az elmémmel?</p>
<p>– Bizonyára ördög szállta meg a testedet.</p>
<p>– Nem egy ördög, hanem száz! Ha az egyik sirva fakaszt, a másik
kaczagásra csiklandoz. – Hallgass meg engemet, atyám. – Mindig
ilyen voltam, gyermekkorom óta: makacs, vakmerő, ellenszegülő. Ha
azt mondták: ne nézz a napba, mert megvakulsz! csak azért is
belenéztem: meg akartam tudni, mi van hát ott a napban? ha mingyárt
megvakulok is utána. – Ah, nem a láng fáj jobban, a mitől
meggyulladtam, a miben égek; hanem az a jég, a mitől megfagyok. – A
mikor azt mondta: «hiszen nem férfi ez, csak cseléd.» Ah! Ettől a
tekintettől azt hittem, hogy kővé meredek. Nem férfi, csak egy
cseléd!</p>
<p>S azzal egyenesen, a hogy állt, végigveté magát a kőpadlaton,
hogy a homloka nagyot csattant, s elkezde hevesen zokogni.</p>
<p>A fehér barát felemelte őt a földről, s letörlé homlokáról a
vért.</p>
<p>– Atyám! Rebegé György. Engem az Isten nem azzá teremtett, a mi
vagyok. – Szólj! Te szent ember! Van-e neked hatalmad, tudományod,
belőlem uj embert teremteni? Uj embert, a milyen én akarok lenni.
Ha van rá hatalmad, tégy velem a te bölcseséged szerint, mert ha
nincs, én ezt a nyomorult cserépedényt, a mibe az Isten emberi
lelket küldött, összetöröm darabokra. Nem ölök meg senkit, csak
saját magamat!</p>
<p>– Legyen neked a te kivánságod szerint. Állj fel. Nyugodj meg.
És aztán jőjj velem, a merre én vezetlek. Én új embert csinálok
belőled.</p>
<p>György megcsókolta a barát csuhájának szegélyét.</p>
<p>– Most eredj az akolba, itasd meg a szamarat és fogd be a
kordéba.</p>
<p>György engedelmeskedett a parancsszónak. <span class=
"pagenum"><a name="Page_71" id="Page_71">-71-</a></span></p>
<p>Frater Antonius az alatt elvégezte a reggeli ájtatoskodását.</p>
<p>Akkor kiment az udvarra s felkereste a védenczét.</p>
<p>A szamár a kordé elé volt már fogva, a talyigán levő elemozsina
letakarva ponyvával.</p>
<p>A várbeli cselédség mind aludt még.</p>
<p>– Vezesd a szamarat, parancsolá Györgynek Frater Antonius.</p>
<p>György azt sem vette észre, hogy hajadonfőtt jár-kel. A
darutollas süveget odafenn felejtette a kastélyban. Sárga csizmája
volt, az út pedig sáros. Vezette a kordés szamarat kötőfékénél
fogva. A talyiga nyikorgó kerékkel döczögött ki a várból, végig a
váralja utczáján. A pitvarból utána kiabáltak a szolgálók: «gyere
ide, te mendikás! Adok egy garast, végy rajta hájat, kend meg a
talyigád kerekét, ne nyikorogjon!»</p>
<p>Frater Autonius egy szót sem szólt a védenczéhez sok ideig. A
nap jól feljött már a hegyek mögül; az erdő megzendült a húros rigó
fütyülésétől. Mentek, mendegéltek. György nem kérdezte, hová?</p>
<p>Egyszer aztán egy hegyszakadékhoz értek, a melynek mélyében
tombolva zuhogott a megáradt hegyfolyam. A két meredek partot egy
gerendákból tákolt hid kötötte össze.</p>
<p>A hid innenső végén megállítá a kordét a fehér barát. Tul a
hidon meredek kaptató következett.</p>
<p>A barát összetette a kezét, imádkozott, s keresztet vetett
magára. György mindezt utána csinálta.</p>
<p>– Ez itt a válaszút, monda fráter Antonius: nézz hátra! ott van
az a világ, a mit elhagysz. Most gondold meg jól, hogy elhagyjad-e?
A mi ott van: az a dobzodó öröm, keverve gyötrő fájdalommal. Ott
vannak a csábító kisértetek: az ingerlő álomlátások; a túlsó parton
csak a rideg nyugalom, lemondás, szigorúság. Még most
visszatérhetsz. Ha a test gyönyörüségeit ohajtod inkább, amott
megtalálod. A tulsó parton nincsen semmi öröm. De ha <span class=
"pagenum"><a name="Page_72" id="Page_72">-72-</a></span> a lelkedet
akarod megmenteni, akkor levetkőzöd a régi embert s követed az én
utaimat.</p>
<p>– Követlek. Monda György.</p>
<p>– Akkor vetkőzzél le. Ez a czifra gunya, a szolgaság pompája nem
illet meg többé.</p>
<p>György lerakta az ezüst paszomántos öltönyöket a híd karfájára.
Darabról darabra, az utolsó kapczáig.</p>
<p>– És most övezd fel az «Úr» szolgáinak köntösét.</p>
<p>A barát előhuzta a kordé saraglyájából az elébbi novicziusnak a
csuháját s odanyujtá azt Györgynek.</p>
<p>Az ifjunak eszébe jutott, hogy az egy pestisben elhalt lázárnak
a gunyája. Az élteért reszkető test végig ludbőrzött ez érintésre.
De a lélek erősebb volt. Az ifju felölté a rettegett csuhát.</p>
<p>– Még ez a faczipő is hozzávaló. Monda fráter Antonius.</p>
<p>György pedig fogá a szijainál összekötött fatalpu bocskort, s
felakasztá azt a kordé lőcsére: – ne kopjon. – És aztán mezítláb
tette meg az utat, a nyikorgó kordét tolva, a hol meredek volt az
út: egész a budavári hegységig.</p>
<p>Lerakott öltönyeit bizonyosan megtalálták a hid karfáján, s
aztán találgatták, hogy mi vége lett a magister kaminariusnak.</p>
<p>Egy látástól megbolondult, szerelmes lett s elölte magát.</p>
<h2><span class="smaller">IV. FEJEZET.</span><br />
FRÁTER GYÖRGY.</h2>
<p>Gyalog tették meg az utat a Kárpátoktól a Dunáig a fráter és
noviczius, segítve tolni a szekeret a hegynek fölfelé,
visszatartani völgyfelé, soha sem ülve rajta. Az összekoldult
alamizsnával be kellett számolni pontosan a <span class=
"pagenum"><a name="Page_73" id="Page_73">-73-</a></span>
gvárdiánnak. Maguk száraz kenyérrel éltek s lakomáztak a vadkörtefa
alatt hullott gyümölcsből.</p>
<p>A pálosok kolostora ott állt a nagy kiterjedésű budai hegyvidék
rengetegében: egy körülzárt völgyben, melyből a külvilágra nem
nyilt semmi kilátás. A tömör épület még most is megvan, de nem
szentelt hely többé; majorlak lett belőle, a hajdani oltár helyén
tűzhely van, a refektoriumból lett pálinkafőző.</p>
<p>II. Ulászló idejében még az a kolostor egy főapátság székhelye
volt, melynek fennhatósága alá tartoztak a felső magyarországi és
lengyelországi alsóbb klastromok és kisebb apátságok. Hirhedett
volt a zárda tagjainak rendkivül szigoru életmódjáról, egyházi
fegyelméről. A pálosok asztalára soha hus és halféle étel nem
kerűlt, még a gabonanemüekből is azt válogatták, a melybe a zsizsik
bele nem esik. Maguk sajtot készitettek; de azt soha nem izlelték,
mert abban is lehet élő állat.</p>
<p>Idegen embernek a kolostor küszöbét nem szabad átlépni. Egyszer
Hunyady Mátyás király titokban lopózott be hozzájuk, úgy észlelte
ki rendkívüli, rideg szertartásaikat.</p>
<p>Fráter Antonius épen egy pénteki napon érkezett meg a
kolostorba, megrakott kordéjával, szamarával s az uj
neofitával.</p>
<p>A gvárdián átvette az elemozsinát, rámondta, hogy «Deo gratias».
Épen vecsernyére harangoztak a kis toronyban.</p>
<p>A péntek nagy jejunium napja volt a klastromban; akkor még egy
ital vizzel sem volt szabad senkinek a torkát megenyhíteni.</p>
<p>Györgynek az volt a kötelessége, hogy a kápolna küszöbén
letérdeljen és a fehér barátoknak, kik előtte végig lépdeltek,
kezet csókoljon.</p>
<p>A szamarat átvette tőle egy idősebb noviczius, az vezette az
akolba. Ő még arra sem volt érdemesítve.</p>
<p>Tizen voltak a barátok, tizenegyedik a gvárdián, <span class=
"pagenum"><a name="Page_74" id="Page_74">-74-</a></span>
tizenkettedik a perjel, tizenharmadik a főapátur. Ez jött
legutoljára. Énekeltek és imádkoztak.</p>
<p>A vecsernye végezte után ismét ugyanazon rendben hagyták el a
kápolnát.</p>
<p>Akkor odajött hozzá fráter Antonius s azt mondá neki, hogy
álljon fel és kövesse.</p>
<p>Odavezette a főapát elé, ki maga egy falóczán ült, mellette a
többi barátok álltak.</p>
<p>– «Ecce homo novus», monda a barát. (Im az új ember.)</p>
<p>– Szólj, ki vagy? kérdé a főapát Györgytől.</p>
<p>– Bünös ember.</p>
<p>– Hogy jutottál a fehér csuhához?</p>
<p>– Viselője meghalt pestisben, s én felvettem utána ez
öltönyt.</p>
<p>A barátok elszörnyedtek e szóra.</p>
<p>– Ki mondta ezt neked? kérdé szigoru arczczal a főapát.</p>
<p>György lesüté a szemeit s összeszorítá az ajkait.</p>
<p>– Mondj igazat. Biztatá frater Antonius.</p>
<p>– Frater Antonius mondta.</p>
<p>– Ugy van. Erősíté meg a pártfogó barát. Elődöd, a ki e
szerzetes ruhában velem jött, valóban a pestis által lőn meglepve.
A leggonoszabb bélpokol lepte meg: a test kivánsága. És valóban
meghalt ő a világnak, a midőn ez öltönyt levetve, megszökött, a
világ hiábavalóságait keresve, és lelkét kárhozatnak adta. A mit
mondék, a szent irás értelmében volt mondva.</p>
<p>– És az ifjú ember hitte azt, hogy egy dögvészben elhaltnak a
köntösét veszi fel magára? kérdé a főapát.</p>
<p>– Valóban hitte. És nem vonakodott tőle.</p>
<p>– Akkor méltó, hogy fölvétessék a mi szerzetünkbe.</p>
<p>György ott térdelt a főapát előtt.</p>
<p>Ezzel a főapát, felemelve a bünbocsánat-osztó fekete pálczát,
odasujtott vele Györgynek a fejére.</p>
<p>– «Eris servus servorum» (Szolgák szolgája fogsz lenni.)
<span class="pagenum"><a name="Page_75" id=
"Page_75">-75-</a></span></p>
<p>Ezzel fel volt avatva novicziusnak.</p>
<p>De még egy próbát kellett kiállnia.</p>
<p>Fáradságos utnak a befejezésén, eltikkadva, kikoplalva érkezett
meg a kolostorba, a hol épen teljes bőjtnek a napja volt.</p>
<p>S ő neki a legelső kötelessége az volt, hogy noviczius társának
segítsen a teheneket megfejni. Csak ketten voltak az istállóban. A
conscolaris könnyű erkölcsű fiú volt: mikor tele volt párolgó
tejjel a sajtár, ő bizony nagyot húzott belőle s Györgyöt is
biztatta: «hisz nem tudja meg senki, hogy átléptük a tilalmat.»</p>
<p>– Elég, ha én magam tudom.</p>
<p>S elutasítá magától a csábítást. Lefeküdt étlen szomjan.</p>
<p>Hideg, szük odú volt a hálóhely, a mely a neofitának volt
rendelve. Egy szöglet-zug a lépcső alatt, egyenesen felállni sem
lehetett benne, egy vánkostalan fapad volt a fekvőhely. Ámde György
ennél rosszabb álomhoz is hozzá volt már szokva. Az ifjui erőtől
duzzadó test, a mint fekmentes állapotba került, rögtön átadta
magát az álomnak. Gyermek volt még, a kinek ha este későn, vacsora
után nyafog, azt szokták mondani: «álompecsenye kell már neked!» s
aludni küldik.</p>
<p>De még sem volt már egészen gyermek: az álomvilágban szeszélyes
a korszámlálás. Egyik ember vén korában ifjunak álmodja magát, a
másik ifju fővel férfi korba csapong át. Györgynek kínzó látásai
voltak. Minduntalan azt a képet látta maga előtt: a királynénak
szánt tündért a tükör előtt. S magát álmodta melléje királynak.
Tündér királynak, lidércz fejedelemnek, dæmonok uralkodójának.
Egyszer ő volt annak a zsarnoka, másszor meg az volt az ő
rabtartója. De mindig közéjük támadt valami érthetetlen lény,
valami angyalféle, a lángpallosával, a ki egymástól elválasztotta.
Örjöngött miatta. Fegyver után kapkodott. Csakhogy álmában nincs az
ember kezének ereje, nincs a fegyverének éle. Nem egy tükör, de
száz mutogatta előtte ugyanazt a csábító tüneményt, s akármelyik
<span class="pagenum"><a name="Page_76" id=
"Page_76">-76-</a></span> után kapott, az a hideg üveglap volt, egy
sem az igazi melegsugárzó tündér maga.</p>
<p>A pokolédes álomból egyszerre felriasztá egy magasból jövő hang:
a kolostor-csengetyű szava szólt.</p>
<p>Felnyitá a szemét. Czellája ajtaján Antonius arcza tekinte be,
mécses volt a kezében.</p>
<p>– Surge puer. (Kelj fel fiú.) Dörmögé. Gyujtsd meg a mécsedet, s
jöjj fel a kápolnába.</p>
<p>Györgynek a lelkét még mindig elbüvölve tartá az a tündéri álom.
Gépileg gyujtá meg a mécsesét, s követte frater Antoniust.</p>
<p>A kolostor hosszú folyosóján mind megnyiltak a czellák ajtajai,
s előléptek belőle az éjféli alakok, fehér csuháikban, mécscsel a
kezükben s mindanyian a kápolna szentélye felé tartának.</p>
<p>Ott az előcsarnokban mind összegyültek s vártak, míg a gvardián
megérkezett. Az felnyitá a kápolna ajtót.</p>
<p>– Lépj be! Mondá Antonius Györgynek. Ma te vagy az első.</p>
<p>Első! Egész lelkének ez volt a vágya. Valaha elsőnek lenni.</p>
<p>Megtudta aztán nem sokára, hogy mit jelent az: a fehér barátok
éjféli vigiliáján elsőnek lenni?</p>
<p>A kápolnába lépve, a tizenkét barát s a két noviczius két oldalt
az oltár mellett helyet foglalának. Megzendült az ájtatos
zsolozsma: «miserere mei Domine». György még nem tudott énekelni;
nem vehetett részt a chorusban. Neki még most is az a túlvilági
csábdal hangzott a fülében, a mit a tündérek énekelnek földieket
üdvezítő égi szerelemről, földieket elkárhoztató pokoli
szerelemről. Ha megtudná valaki, hogy ő most miről ábrándozik?</p>
<p>A mint az ének elhallgatott, Antonius oda lépett hozzá s azt
mondá neki: «vesd le a csuhádat egész a kordáig.»</p>
<p>György engedelmeskedett s lemeztelenité a felső testét egész a
derékszorító kötélig.</p>
<p>– Borulj le az oltár zsámolyára. <span class="pagenum"><a name=
"Page_77" id="Page_77">-77-</a></span></p>
<p>Szót fogadott.</p>
<p>Akkor oda inté Antonius a másik novicziust s kezébe adott egy
korbácsot.</p>
<p>– Feri! (üssed.)</p>
<p>Az első ütésnél felsziszszent György. Az jutott eszébe, hogy ez
igazságtalanság! Nem ő torkoskodott a bőjtöt megtörve a tejből,
hanem a pajtása, még is az korbácsolja meg őtet! Hanem aztán a
későbbi korbácsütések egészen magához téríték. A csábító álomképek
eltüntek előle. Eszébe jutott Antonius példálózása, a mit egész
uton igyekezett vele megértetni. A testet meg kell öldökölni, hogy
a lélek megelevenüljön. Az utolsó korbácsütésekben már valami
földöntuli gyönyörüség volt. A rossz álom el volt üzve.</p>
<p>– Surge! (kelj fel) monda neki a tizenkettedik ütés után
Antonius, s aztán maga segíté neki felölteni a csuháját.</p>
<p>György rájött arra a tudatra, hogy itt ezen a szent helyen még
álomban sem szabad vétkezni: mert azt is megbüntetik. Azt hitte,
hogy az álmában elkövetett gonoszságért kapta azt a
flagellácziót.</p>
<p>Hanem aztán, a mint felkelt az oltár zsámolyáról, látta, hogy
rögtön elfoglalja helyét a másik noviczius, a ki már felszólítást
sem vár, csak veti le a válláról a csuháját, s tartja oda a
meztelen hátát a korbács elé.</p>
<p>Ennek frater Antonius szolgáltatta ki a tizenkét
korbácsütéseket. Kiállta jajszó nélkül.</p>
<p>– Na ez is megérdemelte, gondolá magában György, mert titokban
meglopta a tejet, megszegte a jejuniumot.</p>
<p>Csak az után lett nagy a bámulása, a mint frater Antonius maga
is oda tartá a vállait a korbácsütésnek, végig borulva az oltár
lépcsőjén. Őt viszont egy legközelebb álló szerzetes társa
részesíté e fenyítésben.</p>
<p>Hát az a tisztes ősz férfiú mit vétett? Mi büne lehet, a miért
így kell vezekelnie? <span class="pagenum"><a name="Page_78" id=
"Page_78">-78-</a></span></p>
<p>És aztán következett a többi: egyik a másik után. A tizedik
barátot a gvárdián ostorozta meg.</p>
<p>Akkor a gvárdián jött a sorra. Az ostor a perjel kezében volt. A
gvárdián is tizenkét ütést kapott.</p>
<p>Györgynek egyre növekedett a bámulata, a midőn azt látta, hogy
maga a perjel is leveti kereszttel diszített köntösét s alázatosan
hajtja le fejét az oltár lépcsőjére. A korbács a főapát kezében
suhogott, a ki erőteljes, nehéz csapásokkal sujtott le az előtte
fekvő testvérre.</p>
<p>Mikor a perjel is fölállt és felölté a csuháját: a főapátur így
szólt az egybegyültekhez:</p>
<p>– Mindez annak az emlékezetére történik, hogy a mi urunk,
Megváltónk eként ostoroztatott meg Pilátus parancsolatjára a
poroszlók által.</p>
<p>És akkor maga a főapátur szintén leveté övig a szerzetesi
jelmezét s a korbácsot átadva a perjelnek, leborult az oltár
lépcsőjére.</p>
<p>A perjel magasra emelte az ostort s megcsóválva azt a levegőben,
teljes erejével sujtott le azzal a főapát vállára. Csak egyet
ütött: aztán átadta az ostort a gvardiánnak. A második csapást
annak kellett a főnök testére mérni. És aztán sorba a többi tiznek.
És megkivántatott, hogy az ostor fütyüljön a levegőben és
csattanjon a hová leüt.</p>
<p>Utoljára maradt a két noviczius.</p>
<p>Azoknak is meg kellett ütni a korbácscsal a főnököt.</p>
<p>György elszédült ettől a látványtól: a szent képek, a faragott
apostol-szobrok tánczot jártak körülötte. Mikor a noviczius társ
kezébe adta a korbácsot, hogy ő is sujtson oda arra az
ostorcsapásoktól vérző testre; hogy üsse meg azt a szent embert, az
Istennek leghívebb szolgáját, egyszerre elsötétült a szeme előtt a
világ: összeroskadt eszméletlenűl.</p>
<p>Másnap megkezdte az oktatást frater Antonius Györgygyel. Azzal a
csodával határos emlékezőtehetséggel csak úgy «égett a nyaka», (a
hogy a magyarok mondják) a tanítvány keze alatt. A mihez rendes
embernek hónapok <span class="pagenum"><a name="Page_79" id=
"Page_79">-79-</a></span> kellenek, az ő neki ugyanannyi nap alatt
sikerült. Mire az év letelt, a legavultabb kéziratokat le tudta
másolni, s latinul úgy beszélt, mint akármelyik barát. A
grammatikát és syntaxist, a mi mellett más diák négy iskolapadba
faragja bele a nevét: ő félesztendő alatt csutkástól megette, s
szent Ágostont tanulmányozá.</p>
<p>De nem csak a tudományokban tüntette ki rendkívüli
elmetehetségeit; hanem a gyakorlati élet feladataiban is. Kolostora
egyike volt a legszerényebbeknek. Ez nagyon természetes. A pálosok
egész komolyan vették a szerzetesi élet szigorát. Az ő tagjaik nem
jártak a főurak mulatságaira asztaltréfákat kiegészíteni, ő náluk
nem kerestek menedéket előkelő családok ivadékai, ők nem hajhásztak
örökségeket vakbuzgó vénasszonyoknál; nem szolgáltak a főuraknak.
Egyedül a vallásnak éltek. Ezért aztán kicsiny is volt a birtokuk,
csekély a jövedelmük, kápsálásból tartották fenn a kolostorukat és
szigoru életrend tartásával. Egy év alatt mind ez jobbra fordult.
Györgynek volt egy jó ötlete, a mi a kolostort egyszerre nagy
jövedelemhez juttatá. Eddig is készítettek a fehér barátok sajtot;
de azt csak nagy olcsón adogatták el a parasztoknak egész
frissiben: György új módját hozta be a sajtkészitésnek. Formába
préselte, kehely és billikom alakba, ellátva szent emblémákkal,
aztán felfüstölte, a mi által a sajt évelő lett, megfestette zöld
és piros szinre s aztán eként bocsátotta áruba. A sajtáruló kordék
az által megszüntek koldustalyigák lenni. Ur és paraszt kapva
kapott az új alaku, rendkívüli ízü, soha el nem romló
«ostyepkákon.» A vándor barátok aztán a szentelt sajtokat
becserélték sáfrányért, szilvaízért, fűszerekért, nádmézért; azt
megint Budára hozva a főurak és papok konyháin értékesíték: a
zugligeti kolostor ládájába halommal gyűlt össze az arany és ezüst.
Martinuzzi Györgynek az volt az első próbatétele a pénzcsinálás
tudományában, melylyel később annyi csodáit szerezte az
államférfiúi sikereknek. <span class="pagenum"><a name="Page_80"
id="Page_80">-80-</a></span></p>
<p>A főapát igazlelkű ember volt. A rend gyarapodásában nagy része
volt Györgynek. Ezt azzal jutalmazá meg, hogy a mint a noviczius az
exament letette a theologiai tudományokból, azonnal felszentelé őt
rendes tagnak. A sáfár helye épen megürült a kolostorban. A volt
sáfár meghalt. A testvéreknek választani kellett helyette másikat.
A főapát hármat kandidált. Az egyik volt az ősz Antonius; igen
derék ember, de a ki a számokhoz épen semmit sem értett: az
algebrával örökös ellenségeskedésben élt. Ez csak a hármas szám
kitöltése végett lett kandidálva, de soha egy szavazatot sem nyert.
A második volt fráter Innocentius: a ki a Corvin könyvtárban mint
kéziratok lemásolója volt alkalmazva; a harmadiknak lett Martinuzzi
György jelölve. Valamennyi szavazat egy ellenében Györgyre
esett.</p>
<p>És akkor György térdre borulva esedezett a főapát előtt, hogy
engedjék meg neki a cserét a confráterrel. Vegye az által a sáfári
hivatalt, ő pedig a könyvtári másolóét.</p>
<p>A sáfári hivatal uraság, a leiróé pedig nyomoruság.</p>
<p>Meglett neki adva, a mit kivánt, György lett felküldve Buda
várába a Corvin könyvtárban másolatokat körmölni. Igen szép irása
volt, értett a talik-betük rajzolásához is, sőt az initialék
festését is nagy ügyességgel gyakorolta.</p>
<h2><span class="smaller">V. FEJEZET.</span><br />
DOBZSE LÁSZLÓ.</h2>
<p>A csendes zugligeti kolostor körűl a százados tölgyfák kétszer
is lehullatták már a leveleiket, s kétszer kihajtottak újra. Ez
alatt nagy változások történtek odafenn a magasban.</p>
<p>A királynénak fia született. Ideje korán jött a világra, két
hónappal a természet törvénye által megszabott idő <span class=
"pagenum"><a name="Page_81" id="Page_81">-81-</a></span> előtt. Azt
a parányi kis életet, a mit magával hozott, úgy tudták fentartani,
hogy időről-időre egy-egy sertést vágtak kétfelé, annak az
életmeleg belsejébe dugták bele az újszülöttet, míg végre annyira
megerősödött, hogy levegőre lehetett hozni. Hanem a királyné maga
belehalt a szülésbe.</p>
<p>A mint aztán az újszülött, a kit (a franczia király iránti
kegyeletből) Lajosnak kereszteltek, a pólyából kiszabadúlhatott,
siettek őt megkoronázni. Egy siró csecsemőnek a feje fölé odatarták
a koronát. Nagy ünnepségek történtek ez alkalommal a budai
várban.</p>
<p>A pálosok kolostorába is elhatott a híre mind ennek.</p>
<p>A requiemet a királynéért, a Domine Salvum fac Regem-et az új
királyért a fehér barátok is elénekelték.</p>
<p>Györgynek azon járt az esze, hogy nagy «dies iræ»-t énekelnek
most a Zápolyák várában. Porba esett minden reménység a magyar trón
elnyerése iránt. Van már törvényes örökös. Nincs szükség sem a
rákosi országgyűlésre, sem a német császárral kötött titkos
szerződésre, hogy az országnak új királyt adjon.</p>
<p>Idő közben megtörtént még az a kis hajczihő is, hogy az
országgyűlés erős határozatot hozott abban az értelemben, hogy soha
idegen származású király Magyarország trónját el ne foglalhassa.
Ennek visszatorlásaúl az osztrák fejedelem haderővel tört be a
határszélen, s pusztítani kezdte a dunántúli megyéket. A megrémült
király felszólítá Zápolyát, (az egyik ellenségét), hogy gyüjtse
össze a hadakat, s verje ki az országból a másik ellenségét
(Ferdinandot). A táborok szembe álltak s bizony fegyver élére volt
állítva a kérdés. Hanem aztán véget vetett az egész fegyveres
vitának a férfi trónörökös születése, németnek, magyarnak szépen
visza kellett ballagni a maga hazájába. Szétválasztotta őket ez az
üdvkiáltás: «éljen II-ik Lajos király!»</p>
<p>Ámde arra számított mind a kettő, hogy ez az idétlen szülött nem
lesz megélni való ember.</p>
<p>… A sáfárválasztás utáni napon, György felballagott <span class=
"pagenum"><a name="Page_82" id="Page_82">-82-</a></span>
Budavárába, átvenni a confrátertől becserélt leiró helyet.</p>
<p>A várnagynak a szava elállt bámulatában, mikor prezentálta magát
előtte.</p>
<p>– Micsoda? Te! Vitéz Martinuzzi Utyessenovich György! A török
fejek levagdalója! Te jösz ide vissza, mint fehér barát; csuhában,
faczipőben? Hát így követeled tőlem vissza az itt hagyott
kardodat?</p>
<p>– Hadd pihenjen még. A kard nem kér enni. Ha kér, majd érte
jövök.</p>
<p>– Hát mért jösz ide mostan?</p>
<p>– Folytatni a munkát, a mit a társam félbehagyott: a
manuscriptumok copiáit.</p>
<p>– Micsoda? Te copiákat irsz, ócska manuscriptumokról, a ki még
néhány év előtt azt sem tudtad, milyen szűrben jár az öreg «Á?»</p>
<p>A várnagy nem hitt addig, a míg a szemeivel nem látta, hogy
György csakugyan belemártja a kalamust a kalamárisba, s folytatja
szép fraktur betükkel a félbenhagyott copiát.</p>
<p>– Csodák történnek a világon! Hát csak irjad Fráter György, a mi
a pennád alá kerül. Aztán majd mikor délre harangoznak, verd ki a
kalamust az asztal lábához, s a szag után indulva, keresd fel a
konyhát, a hol a jusculumodat kiszolgáltatják.</p>
<p>– Deo gratias. A nappali órák nem vesztegetni valók. Én csak
munka végezte után pánizálok otthon a kolostorban.</p>
<p>– No erre én nem állnék kötélnek. Hát csak végezd a körmölést
fráterkám. Ne félj, itt nem háborgat senki, ha csak az egerek
nem.</p>
<p>Azzal magára hagyta a Frátert.</p>
<p>Igaza volt a várnagynak. A Corvina könyvtár ajtaja akár
berozsdásodhatott a felől, hogy valaki nyikorgatná; hanem a
könyvtárbujó kollegák, azok szorgalmasan ott működtek körülötte: az
egerek. A hogy az ő tolla perczegett <span class="pagenum"><a name=
"Page_83" id="Page_83">-83-</a></span> a beiratlan lapon, úgy
perczegtek az ő fogaik a már beirottakon.</p>
<p>Az okirat, melyet Györgynek le kellett másolni, a paulinusok
történetéhez tartozó valami doce volt.</p>
<p>A pálos barátok szerzete kiválóan magyar eredetü volt. Még
1215-ben alapította a rendet Bertalan püspök. 1319-ben adományozta
nekik Szent-Ágoston szabályrendét XXII. János pápa, s 1390-ben
ruházta fel őket IX. Bonifácz pápa a karthausiak szigoru
szabályaival. Magyarországról lassankint szétterjedt a rend uralma
lengyel, német és svéd országokra; öt provincziájuk volt, s
mindannyinak a feje volt a budai Makkos Máriai főapátság.</p>
<p>Hunyady Mátyás király különösen nagy pártfogója volt e rendnek,
mely nem csak szigoru fegyelméről volt nevezetes, hanem arról is,
hogy a nemzeti művelődésnek hathatós előmozdítója volt, egész
ellentéte a butaságot terjesztő, csak a semmit nem tevést ápoló
szerzeteknek. Épen Mátyás király maga volt az, ki egy éjjel, a
gvárdián által bebocsátva a kolostorba, szemtanuja volt annak a
szigoru flagellationak, melyet az eredeti feljegyzés szerint
előadtunk. Királyi jó akaratát az által tanusítá Corvin Mátyás,
hogy a pálosok budai apátságának adományozta a borsodmegyei gazdag
jövedelmü sajó-ládi apáturságot, mely az ideig a kalandjaikról
hirhedett veres barátok tulajdonához tartozott.</p>
<p>Corvin Mátyás halála után azonban, midőn a legelső apát, Pius
kormányozá a sajóládi kolostort, egy éjjel gonosz latrok felgyujták
a zárdát, a barátokat megölték az apáturral együtt; s e tüzvészben
a donátios levél is elhamvadt. Akkor aztán a veres barátok megint
visszafoglalták a kolostort s bitorolták a javadalmait.</p>
<p>A főapát hasztalan folyamodott a királyhoz és Bakácshoz. Sehol
sem volt grata persona. Mindenütt azt kérdezték tőle: «hol az
irás?»</p>
<p>Az adománylevél eredeti példányának bizonyára ott kellett lenni
valahol Mátyás király levéltárában. Azonban <span class=
"pagenum"><a name="Page_84" id="Page_84">-84-</a></span> Ulászló
alatt a levéltárnoki állásnak az volt a neve, hogy «vacat». Egy
harmadik példánynak is kellett valahol létezni a székesfehérvári
káptalanban. De az meg épen el volt zárva a pálosok előtt.</p>
<p>Ezért küldé a főapátur a Corvina-könyvtárba a lemásoló Frátert,
hogy ha rátudna akadni az eredeti királyi adománylevélre. Ez
azonban igen szépen tudott másolni; de annál magasabb tudománya nem
volt. Talán ha ötven esztendeig folytathatta volna a leiró munkát,
végül majd csak rábukkant volna. Igy azonban elkezdte kronologiai
rendben szent Özsébnél s egy évben egy lépést haladt.</p>
<p>Mikor Fráter György felváltá frater Innocentiust, neki is
lelkére kötötte a főapát, hogy folytassa a kutatást a királyi
levéltárban, Corvin Mátyás adománylevele után.</p>
<p>Fráter György aztán megfordított rendszert követett.</p>
<p>A királyi levéltár – ez idő szerint – a lehető legnagyobb
rendetlenségnek örvendett. Annak az okiratcsomagait az új király
uralkodása alatt az érdekelt zászlós urak és főpapok a saját
érdekeiket kutatva, úgy összevissza hányták, hogy azokon eligazodni
nem lehetett. Tárgymutató nem létezett sehol.</p>
<p>És mégis talált valakit Fráter György, a ki nyomra vezesse. A
kis egérke volt az.</p>
<p>Rájött, hogy az egér elsőbbséget ád az átlátszó pergamennek.</p>
<p>Az egér nagy inyencz. A pergamennek azt az átlátszóságot a tojás
fehérben és színmézben áztatás adja meg. Azért azt jobban szereti
az egér megrágcsálni, mint a más fajta bőrlapot.</p>
<p>S György megjegyzé, hogy az átlátszó pergamen mind Corvin
Mátyásnak a névaláirásait viseli.</p>
<p>Így talált nyomára a sajóládi eredeti donatiónak.</p>
<p>Mikor rátalált, nem kiabált heürékát, nem futott haza a
kolostorba az örvendetes hirrel; hanem nagy csendben maga elé tette
a hosszú terjedelmes adománylevelet, s elkezdte azt lemásolni egy
üres pergamentekercsre, mely <span class="pagenum"><a name=
"Page_85" id="Page_85">-85-</a></span> halomszámra állt a thékában
a leiró diákok rendelkezésére. Senki sem vette azt rajta kívül
igénybe. Mátyás király halála óta egyszerre századokkal esett
vissza a nemzet. A negyvenezer tanulóra épített nagy egyetem falai
betetőzetlen rom gyanánt álltak a vár végén, s a királyi várban
csodának mutogatták azt a diákot, a ki még irással foglalkozik.</p>
<p>Egy reggel még is látogató került a Corvin-könyvtárba.</p>
<p>György ott dolgozott az okirat másolatán, (melyben minden
betünek hasonlítani kellett az eredetihez), a leiró hely
ablakmélyedés volt, mely az ölnyi szélességű falban egész czellához
hasonlított. Észre sem véve, hogy valaki bejött a könyvtárba,
nesztelen léptekkel, posztótalpú czipőben, csak akkor riadt fel,
mikor a véletlen látogató már előtte állt.</p>
<p>A király volt. Dobzse László.</p>
<p>Mennyire megváltozott azóta, hogy egykor előtte állt.</p>
<p>Akkor sem volt valami daliás, hódolatot parancsoló alak. Simára
borotvált arczával olyan volt, mint egy vén asszony. Most pedig
tökéletesen vén ember volt.</p>
<p>Szakála, bajusza hosszúra eresztve, a királyné halála óta nem
borotváltatta az arczát. Arczszíne fakósárgás, szemei ónszínű
karikák közé mélyedve, hosszú, kiálló fogai miatt az ajkai nem
csukódtak össze, öltözete fekete kantus volt, a mi tele volt
pehelylyel: annak a jeléül, hogy egész öltözötten szokott az ágyban
heverni.</p>
<p>Fráter György azonnal ráismert a királyra s tisztelettudóan
felállt előtte, szerzetesi üdvözlés módján két kezét keresztbe téve
a mellén s fejét mélyen lehajtva.</p>
<p>A király azonban nem emlékezett ő rá. Egyébre sem igen
emlékezett ő már. Nem is láthatta a barát arczát, inkább a
lehajtott fején a kiborotvált pilist. Azon a véleményen volt a
király, hogy valami astrologust lát maga előtt. A ki a könyveket
búvja, az nem lehet más, mint csillagjós. <span class=
"pagenum"><a name="Page_86" id="Page_86">-86-</a></span></p>
<p>Megszólítá a barátot. Latin nyelven beszélt. Ez volt a közvetítő
tolmács a király és a magyarok között.</p>
<p>– Mondd meg nekem bölcs férfiu: látják a megholtak, a mi itt a
földön történik?</p>
<p>Fráter György készen megfelelt a kérdésre.</p>
<p>– Szent Chrysostomus azt mondja a Homiliáiban, hogy az
idvezültek lelkei igen is látnak mindent, a mi holtuk után az ő
kedveseikkel történik; ellenben az elkárhozottak örök vakságra
vannak vettetve.</p>
<p>– Az üdvözültek között van az én királyném?</p>
<p>– A királyné lelki üdveért tartott szent misék és requiemek után
azt kétségtelennek kell mondanom.</p>
<p>A király nagyot sóhajtott. Nehéz tehertől szabadult meg a lelke.
A hangja mindjárt biztosabb lett, a mint tovább kérdezősködött.</p>
<p>– Tehát a megboldogult királyné lát engemet, mikor egyedül
vagyok s a képe előtt állok? És hallja azt, a mit ő hozzá
beszélek?</p>
<p>– Ez meg van adva az idvezülteknek.</p>
<p>A király suttogásra fogta a szót.</p>
<p>– Hát a két gyermekét látja-e a királyné?</p>
<p>– Bizonyára látja őket s őrködik fölöttük.</p>
<p>A király szemei felvillantak, sovány arczát valami ravasz
mosolygás huzta ránczokba.</p>
<p>– De hát hogy ismerheti a fiát a királyné? holott elébb meghalt,
mint az a világra jött?</p>
<p>(No most megfogta a csillagjóst!)</p>
<p>– Szent Ágoston szerint az égben levők látják nem csak a
jelenlevőt, de a jövendőt is.</p>
<p>– Az mind a csillagokban van megírva? Hát mondd meg nekem bölcs
ember: fog-e emberkort érni az én fiam?</p>
<p>– Bizonyára, az egész ország azért imádkozik.</p>
<p>– Lesz-e neki olyan ősz haja, mint nekem?</p>
<p>– Isten megadja, hogy legyen.</p>
<p>(Úgy is lett. Husz éves korában már ősz hajú volt II. Lajos.)
<span class="pagenum"><a name="Page_87" id=
"Page_87">-87-</a></span></p>
<p>Dobzse László egyre jobban kezdte hinni, hogy astrologussal
beszél. Még többet kivánt tőle.</p>
<p>– Kérdezd meg a csillagoktól, bölcs ember, vajjon megboldogult
Fülöp herczeg várandós özvegyének posthumus szülötte fiu lesz-e,
vagy leány?</p>
<p>Györgyöt nem vitte rá a lelke, hogy gúnyt üzzön az elmebeteg
királylyal. Kitérő feleletet adott.</p>
<p>– A mindenható gondoskodni fog róla, hogy Lajos királynak
magához méltó hitvestársa támadjon.</p>
<p>(Ulászlónak titkos szerződése volt Miksa királylyal, hogy a
születendő gyermekek egymással összeházasíttassanak, mielőtt egyik
is, másik is tudta volna, hogy mi lesz az újszülöttek neme: fi,
vagy leány?)</p>
<p>Ezt tetszetős válasznak vette Dobzse László. Fráter Györgynek
pedig arra az esetre, ha az özvegy főherczegnő még is fiút találna
szülni, fenmaradt az a védelme, hogy hiszen Lajos király Fülöp
herczeg nagyobbik leányát is nőül veheti: az ara négy éves volt, a
vőlegény kettő.</p>
<p>A királynak még egy nagy gondja volt. Kezét a barát vállára tevé
s úgy súgta a fülébe.</p>
<p>– Mit mondanak a csillagok: lesz-e Maximilian király római
császár?</p>
<p>– Lesz és még sem lesz az. Volt György részéről az oraculum.</p>
<p>A király unszolta, hogy adja világosabb értelmét a szavainak, de
György nem adott több választ.</p>
<p>(A pálos barátok összeköttetései kiterjedtek Németországra:
ezeknek az előre vetett árnyékából tudhatá György, hogy Miksa
király meg lesz ugyan választva császárnak, de a római út és a
császárkoronázás elmarad.)</p>
<p>Dobzse László e kérdések tétele után hosszasan és mereven bámult
a semmibe, néha órákig el szokott így mélázni, lelkének teljes
sötétségében, míg egy új ötlet ismét világot nem lobbantott az
agyában.</p>
<p>Ilyen godolatszikra volt az, mely ezt a kérdést intézteté vele a
baráthoz: <span class="pagenum"><a name="Page_88" id=
"Page_88">-88-</a></span></p>
<p>– Kit fog az én Zsigmond öcsém maga mellé királynénak
választani, ha egyszer a lengyel trónra kerül? Hán? Szólnak erről a
csillagok?</p>
<p>– Csak homályos útmutatást adnak. Zsigmond király nem fog
királyi vérből származott nőt hitvesévé tenni.</p>
<p>– Ezt mondják az aspektusok? Hát miféle nőt?</p>
<p>– E felől be van még zárva előttem az ég.</p>
<p>– Kutasd tovább, bölcs ember! Kérdezd meg újra a
csillagokat!</p>
<p>– Megteszem, a mire véges elmém képes.</p>
<p>– És aztán nekem elmondod?</p>
<p>Megmondhatta volna már akkor Fráter György a királynak, hogy
lengyel Zsigmond Zápolya hugát szándékozik királynévá tenni, de jó
oka volt rá, hogy ezt a titkot ott hagyja még egy ideig a csillagok
között.</p>
<p>A királynak az járt az eszében, hogy lekenyerezze a tudós
embert.</p>
<p>– Megjutalmaználak, bölcs asztrologus, igen örömest, de lásd:
üres a tarsolyom. Egy dénárt sem láttam már Epiphanias óta. A míg
szegény megboldogult királyném élt, mindig volt arany pénz, ezüst
tallér a tarsolyomban, most nem tudom, hová lesz a pénz? Nem
tudom.</p>
<p>S ennél az emléknél nagy könycseppek csordultak ki a szemeiből,
végig az arcz barázdáin, a kuszált szakáll közé. Aztán összetevé a
kezeit a mellén s némán mozgó ajkairól látszott, hogy egy
paternostert mond el magában. Fráter György együtt imádkozott vele
némán, a végmondatot egyszerre mondták el fenhangon mind a ketten:
«sed libera nos a malo. Amen.»</p>
<p>Percz mulva ismét mosoly derült a király arczán.</p>
<p>Eszébe jutott, hogy hiszen kincstár ez, a hol ő most van! S
ennek a tudós embernek semmi sem lehet oly nagybecsű ajándék,
mintha egyikét az asztalon levő Corvin-codexeknek adományozza neki.
Rátette a száraz, csontos kezét egy pompás maroquin-kötésű
Attavantesre.</p>
<p>– Ime bölcs férfiu, ezt neked ajándékozom. <span class=
"pagenum"><a name="Page_89" id="Page_89">-89-</a></span></p>
<p>(Így szokta Ulászló – alamizsna gyanánt – szerteszét
ajándékozgatni Hunyady Mátyás kincseit boldognak
boldogtalannak.)</p>
<p>Fráter Györgynek lelkében egyszerre fölébredt az alkalomfogó
szellem. A király kegyosztó kedvében van ma.</p>
<p>– Fölséges úr. Hálásan köszönöm meg ajándékodat. De az én
szegény kolostoromban ily pompás codexnek nem lenne méltó
elhelyezése. De ha szabad alázatos esedezéssel járulnom felséged
elé, inkább kérném adományoztatni ezt a pergamenlevelet, melyet
épen most másolgatok, kolostoromnak egykori adománylevelét.</p>
<p>Fráter György olyan kicsinynyé tudta összehuzni magát, a mikor
ezt kérte, mint a hogy egy macska össze tud görbedni, mikor a
madarat el akarja kapni, mint a hogy egy barát össze tud lapulni,
mikor valami nagy dolgot készül elragadni.</p>
<p>Dobzse László jó szivű király volt. Elgondolta, hogy ennek a
szegény barátnak mennyi tintát, czinóbert, miniomot és ultramarint
el kell fogyasztani, a míg ezeket a czifra betüket mind
lemásolgatja, hadd essen túl rajta; «habeat sibi!» (birja békével),
mondá Fráter Györgynek, elviheted azt az irka-firkát.</p>
<p>– Kegyeskedjék felséged ráirni az engedelmét, hogy a várnagy
megengedje a pergamen levelet magammal vinnem.</p>
<p>– Dobzse! dobzse! mondta rá Ulászló s reszkető betükkel odairta
a pergamen végére a «Mathias Rex» után: «affirmavit Vladislaus II.»
<span class="pagenum"><a name="Page_90" id=
"Page_90">-90-</a></span></p>
<h2><span class="smaller">VI. FEJEZET.</span><br />
A MI URUNK.</h2>
<p>Épen a flagellatio napja volt, a midőn Fráter György ezt a
nagyérdekű okiratot a király kegyelméből megnyerte. Joga volt hozzá
Isten és emberek előtt, az ő szerzetének az eredeti adománylevele
volt az. El kellett azt dugnia csuhája rejtekében, nehogy a szigorú
pœnitentia rendjét egy örömhirrel megzavarja.</p>
<p>A kívül egyszerű barátcsuha belül el volt látva számos
rejtekkel, melyeknek a francziáktól átvett szokás szerint megannyi
elnevezése volt. «Galerie» volt a neve a derékon körül futó
tüszőnek, iratok számára. «Abime» a hónalatti zseb húsnemű
adományok gyüjtésére. «Armenienne» a pogácsáknak. «Precieuse» az
olló és borotva megőrzésére. «Necessaire» a gyógyító cseppes
üvegeknek és csodatevő gyökereknek. «Proprette» a zsebkendőnek, a
könyökön «Devote» a kereszt, olvasó, agnus Dei számára, «Discrete»
a csuklyában a kiosztandó szent képecskéknek. Ha pénzt kapott a
barát, fogadalma tiltván annak viselését, azt a «Libertine»-be
csusztatta, mely a faczipő talpára volt alkalmazva. Ekként nem
hordták magukkal a barátok a pénzt, hanem rajta taposának.</p>
<p>Fráter György még az arczvonásain sem árulta el az örömöt, mely
a testvérek közös öröme volt. Ezen a napon is alávetette magát az
éjféli korbács-szertartásnak.</p>
<p>Csak másnap, a Rorate után, vette elő a drága ajándékot, a két
királytól megerősített adománylevelet, átnyujva azt a
főapátnak.</p>
<p>– Gloria in excelso! rebegé a főapát, midőn felnyitá az
összehajtott pergament, s megölelte, megcsókolá az előtte térdeplő
frátert, és fölemelé őt magához és ismét megcsókolá az arczát.
<span class="pagenum"><a name="Page_91" id=
"Page_91">-91-</a></span></p>
<p>Azzal Te Deum laudamusra hivatta össze a testvéreket s maga
tartott prédikácziót e textus fölött: «az elsők lesznek az utolsók
s az utolsók lesznek az elsők», a melynek értelmét mindenki szivébe
vette.</p>
<p>Nyomban összeült a convent, a sajóládi apát megválasztása
végett. Titkos szavazás utján esett meg a választás. Valamennyi
szavazat, egyen kívül, mely Antoniusra esett, Fráter Györgyöt
tisztelé meg e nagy kitüntetéssel.</p>
<p>Valóban nagyra fölvitte Isten a dolgát! Néhány év előtt még
Zápolya herczegnő kandallófütője, tudatlan, bárdolatlan katona, és
egyszerre apátur! a király kedveltje! Csudák történnek a
földön!</p>
<p>Az alantabb rangú szerzetesek egyenkint odajárultak Györgyhöz,
kezet csókoltak neki és üdvözölték: «salve sacerdos!»</p>
<p>«Salve Abbas!» végzé a főapát.</p>
<p>– Meghajlok a ti akaratotok előtt, monda György. Én megnyerém
szerzetesrendünk számára a királyi adománylevelet, s ti rám
ruháztátok az apátság czímét. De maga az apátság még nincs a
kezünkben. Azt még a templomosrend tartja elfoglalva. Majd ha
egyszer magát a kolostort és annak minden világi javadalmát
valósággal visszaszereztem lészen, akkor viseljem e fényes czímet,
addig pedig hadd legyek, a ki valék eddig: Fráter György.</p>
<p>S azzal leszállt az emelvényről, melyre a præconisatio alatt
felállíták és sorba járulva a társaihoz, visszaadta nekik a
kézcsókot. Aztán a főapáthoz fordult: «engedd meg, hogy
visszatérjek a rendeltetésem helyére, a királyi bibliothekába és
folytassam a munkámat».</p>
<p>Mindenkinek megvette a szivét a lemondása által.</p>
<p>Fráter György ezentúl is minden reggel felgyalogolt a várba s
most már a lemásolások czélja el lévén érve, egészen a saját
hajlamait követve, tanulmányozhatá a Corvin-codexeket. Kitelt az
időből.</p>
<p>A sajóládi kolostor visszaadásának az ügye ez alatt haladt, a
hogy akart, hol csigamódon előre, hol rákmódra <span class=
"pagenum"><a name="Page_92" id="Page_92">-92-</a></span> hátrafelé.
A templomosokkal senki sem akart kikötni. Nádornak, országbirónak,
primásnak mind másra volt gondja, mint veszekedő barátok közt
igazságot tenni.</p>
<p>A király sem jött el többet a Corvin-könyvtárba, hogy
folyamodhatott volna a kegyelméhez (a mivel úgy sem sokat nyert
lészen). Ulászlót megrémíté a pestis, mely Buda várában kitört.
Elfutott előle a gyermekeivel együtt elébb Nagyszombatba ment,
azután Prágába. A gyermek Lajost ott is megkoronázták cseh
királynak. A külföldről aztán a királyt alig lehetett
hazakönyörögni. De akkor sem bátorkodott Budára térni, hanem egyre
változtatta a megpihenő helyét Visegrád, Esztergom, Tata között. S
minthogy a pestis mindenütt utána ment, elvégre Sziléziáig
futott.</p>
<p>Zápolya Jánossal sem találkozhatott Fráter György; mert az még
makacsabbul üldözte Dobzse Lászlót nyomról-nyomra a leánykérésével,
s minthogy lovas-dandárt hordott magával: a király ép úgy rettegett
tőle, mint a pestistől. És a király minden útjában magával hordozta
elhunyt neje arczképét, azzal beszélgetett, ha egyedül maradt. Ha
valamire rá akarták venni a tanácsosai, csak azt mondták neki, hogy
álmukban a megdicsőült királyné jelent meg előttük, az adta nekik
ezt a tanácsot: rögtön beleegyezett. Végre a tanácsos urak úgy
szabadíták meg a királyt a makacs leánykérőtől, hogy kineveztették
vele Zápolya Jánost Erdély vajdájává. Magasra emelték, a honnan nem
lehetett neki oly könnyen leszállni, mint az ország
főkapitányságából.</p>
<p>E közben az a hír is eljutott Fráter Györgyhöz, hogy egyik
nevezetes jóslata beteljesült. Zápolya Borbála királyné lett. Az új
lengyel király, Zsigmond jött el érte s fényes menyegzőjét ülte meg
vele Krakkóban. («Szép királyné leszek!»)</p>
<p>Fráter György imádkozni kezdett a szép királyné boldog
uralkodásáért, de az imádsága elfult a nagy zokogásban. Nem is lett
foganatja. <span class="pagenum"><a name="Page_93" id=
"Page_93">-93-</a></span></p>
<p>Vannak könyhullatások, a melyek egyenlő értelműek a bűnnel.</p>
<p>Hanem Tomiczkyt látta a budai várlakban megfordulni. Csak az
ablakon át látta, nem beszélt vele. Ekkor hizelegte ki Tomiczky
Ulászlótól beleegyezését testvére, Zsigmond király házasságához
Zápolya Borbálával.</p>
<p>A királyi udvarban Szathmáry György püspök regnált korlátlanul.
Ő szedte le az ország jövedelmeinek tejfelét. A parasztból lett
egyházfejedelem minden világi és egyházi hatalmat a kezébe
gyűjtött, s kénye-kedve szerint bánt a nádorral, tárnokmesterrel.
Fráter György mind ezt megtudta régi jóakarója, a várnagy
által.</p>
<p>A «dominicana lætare» napján Fráter György a Corvin-könyvtár
ablakából nézte azokat a jelképes játékokat, a melyeket ezen a
böjtutó vasárnapján szokott mivelni a köznép a budai utczákon és
piaczokon. Egy fertelmes, állatból és ördögből összetákolt és tarka
színekkel befestett hét fejű alakot huzgáltak végig két kerekű
laptikán, melyet az ájtatos nép kövekkel és rothadt almákkal
hajigált meg. Ez volt a pokolbeli sátánnak és a többi apróbb
ördögöknek a képe, a kiket a régi pogány magyarok hagyományai
emlékéből hétféle néven nevezének: Guta, Mirigy, Döbröcz, Manó,
Ármány, Fene, Kelevény. Ezt a csodavázat aztán a Szentgyörgy-térre
jutva összetépték és szabdalták; rongyait a sárba taposták s ekként
azt hitték, hogy már most mind ettől a gonosztól megszabadulának
erre az esztendőre.</p>
<p>Ezt a vasárnapot pedig a római katholikusok az «arany rózsa
vasárnapjának» nevezik. Ezen a napon szokta a római pápa a
megszentelt arany rózsát a keresztyén fejedelmek, vagy királyi
asszonyok legkitünőbbjének ajándékba küldeni a maga nuntiusa által.
Ezen szentelt arany rózsa készül aranyból, pézsmából, és
balzsamból, s jelezi képleg a «Mi Urunkat, Jézust»; a ki a Sáronnak
rózsája.</p>
<p>Ebben az évben a római pápa az arany rózsát a magyar királynak
küldé meg. <span class="pagenum"><a name="Page_94" id=
"Page_94">-94-</a></span></p>
<p>Jó Dobzse László se tudta elképzelni, hogy jutott ő az arany
rózsához? – Uj pápa volt, az küldte neki: X-ik Leo, kit még egy
hónappal elébb Medicis Lorenzónak híttak; ez még nem ismerte II.
Ulászlót; az előde, II. Julius pápa bizonyára nem küldte volna,
mert az már ismerte.</p>
<p>Volt nagy processio az arany rózsa átadásakor a budai várban
főpapok és zászlós urak részéről, a hogy illett.</p>
<p>Bakács Tamás, esztergomi primás fundálta azt ki a maga
nagyravágyó eszével. Mivelhogy római pápává nem birta
megválasztatni magát, ámbátor erősen meglakta a szent várost s sok
magyar pénzt elprédált benne, hát azt eszelte ki, hogy a hitetlenek
ellen megindítandó keresztes háborúnak a vezérévé emeli fel
magát.</p>
<p>Az alkalom kedvező vala rá. A török birodalomban nagy volt a
belső zür-zavar. Szelim az atyját letaszítá a trónról, a testvérét
megölette, országnagyjait lemészároltatta; azonfölül a persa
shahhal is háborúba keveredett: itt volt az ideje, hogy egy erős
kézzel ledöntsék a félhold uralmát Európában. Az érsek azt hitte,
hogy az ő keze olyan erős. Kapisztrán csak egy barát volt, mégis
milyen csodákat mivelt a harcztéren Hunyady János mellett.</p>
<p>Csak egy Hunyady Jánost kellett még találni.</p>
<p>Husvét vasárnapján ismét a Corvina-könyvtár ablakából nézte
Fráter György a nagy ünnepséget.</p>
<p>A pápai követ, biboros talárban, az arany feszületet vitetve
maga előtt jött fel a Szent-György-térre, aranyos mennyezet alatt.
A király nevében Szathmáry György püspök fogadta a biboros papot;
kivel együtt aztán a várlak templomába vonúlva, ott kihirdeté a
követ a pápai bullát, mely teljes bűnbocsánatot hirdet mindazoknak
a föld népeinek, a kik a pogány török elleni háborúban részt
vesznek s anathemával sujtja azokat a nemeseket, a kik netalán a
jobbágyaikat e szent háborútól visszatartják.</p>
<p>Már erre a király annyit sem mondott, hogy «dobzse».
<span class="pagenum"><a name="Page_95" id=
"Page_95">-95-</a></span> Ő éppen akkor kötött három évi
fegyverszünetet a török szultánnal. Törődtek is azzal, hogy a
király mit kötöget?</p>
<p>Husvét vasárnapja után következett a «fehér hét», melynek minden
napját meg szokták ünnepelni, annak az emlékére, hogy az első
században a katekumenusok, kik megkeresztelkedének, fehérbe
öltöztek, s egy hétig fehér ruhában jártak.</p>
<p>E hétnek minden napján szakadatlanul tartott a keresztes
pórcsapatok felvonulása a budai vártérre, kik ott zászlókkal és
szuró, vágó fegyverekkel lettek ellátva.</p>
<p>Ezek ugyan nem igen voltak fehérbe öltözve, ellenben a mi
szurtos szűr, szőrös guba, zsiros ködmen, daróczkankó van az
országban, az mind megjelent velük együtt.</p>
<p>A hadnagyaiknak a pápai követ a fehér héten alkotott agnus Deit
osztogatott; mely egy zászlóvivő bárány viaszképében a Megváltót
ábrázolja s csodatevő erővel bír, a hogy azt V-ik Orbán pápa
versekbe foglalá, midőn az agnus Deit a görög császárnak
megküldé:</p>
<div class="poem">
<div class="stanza"><span class="i0">«Balsamus et munda cera, cum
chrysmatis unda:<br /></span> <span class="i0">Conficiunt Agnum:
quod munus do tibi magnum.<br /></span> <span class="i0">Peccatum
frangit, ut Christi Sangvis et angit.<br /></span> <span class=
"i0">Praegnans servatur, simul et partus liberatur.<br /></span>
<span class="i0">Dona defert dignis: virtutem destruit
ignis,<br /></span> <span class="i0">Portatus munde de fluctibus
eripit undae.»<br /></span></div>
</div>
<p>(Balzsamból, tiszta viaszból és szentelt olajból készül a
bárány, mely nagy ajándékot te neked adok. A bűnt megtöri, mint
Krisztus vére; a szülést könnyíti, a méltóknak jutalmat hoz, a tűz
erejét elveszi. S a vízbe esettet kiszabadítja.)</p>
<p>Fráter György hét nap alatt harminczezernyi hadat számlált meg,
mely egymást felváltá a vár-piaczon.</p>
<p>A várnagytól megtudta, hogy ezeket mind egy táborba gyűjtik a
Rákos mezején.</p>
<p>A nagy hadsereg tehát már megvolt. Csak egy Hunyady János
hiányzott még hozzá, a ki azt diadalra vezesse. <span class=
"pagenum"><a name="Page_96" id="Page_96">-96-</a></span></p>
<p>Bakács érsek azt is megtalálta.</p>
<p>Volt a nándorfehérvári őrségnél egy székely származásu lovas
altiszt: Dózsa György. – (Ez is György!) Ez egy portyázó török
csapatnak az agáját párharczban a nyilt csatatéren levágta. (Épen
mint Martinuzzi György!)</p>
<p>Ezért a hősi tetteért felhívták ős Buda várába. Egyszerre
ünnepelt hős lett belőle.</p>
<p>(Pedig ez nem is hozott szekér számra kincseket és levágott deli
fejeket magával.)</p>
<p>A király elhalmozta a hőst kegyosztásaival, a miket trombita szó
mellett hirdetett ki a herold a piaczon.</p>
<p>Dózsa Györgynek a király nemesi czimert adományozott, a mire oda
volt festve a lovas vitéz a dárdára szúrt török fejjel és hozzá
negyven telekből álló nemesi birtokot, kettős zsoldot, arany
lánczot és arany sarkantyút!</p>
<p>Fráter Györgynek eszébe jutott, hogy őt egy annál derekabb
hőstettért kidobták a királyi várból; neki, a nemesnek azt mondták:
«czoki paraszt!»</p>
<p>Hevesen vert a szive a fehér csuha alatt.</p>
<p>Dominica in albis napján, mely a fehér hétre következik, avatták
fel Dózsa Györgyöt a Szentgyörgy-téren a keresztes hadsereg
fővezérévé.</p>
<p>Fráter György ott nézte végig az ablakból az egész ünnepélyes
pompát.</p>
<p>Nagy ünnepség készült. Korán reggel ágyudörgés hirdeté a
világnak, hogy hetedhét országra szóló parádé lesz fényes
Budavárban. Fráter György már hajnali felmenetelében egész sereg
néppel találkozott, mely a fehérvári kapu felé tolakodott, csak úgy
birt a királyi várig elhatolni, hogy elkerűlt a földalatti, később
ugynevezett jezsuita lépcsőre s onnan bocsáttatá be magát a hátulsó
kapun a kulcsár által. A királyi várnak is minden ablaka meg volt
rakva ünnepi úrnéppel. Kivételt csak a Corvin-könyvtár képezett.
Oda nem bocsátottak be mást, mint az irásfaló barátot. Az ajtó fölé
volt felirva arany betükkel: Procul este profani; a piaczfelőli
ablakok pedig le voltak <span class="pagenum"><a name="Page_97" id=
"Page_97">-97-</a></span> zárva vastáblákkal, a melyeknek a közepén
csak egy lóher alaku rés volt hagyva a kitekintésre.</p>
<p>Fráter György mindeneknél elébb, a hogy szoká, az ajtót maga
után bezárva, letérdepelt a feszület elé, s elmondá az e napra
szóló imádságot, melynek czíme «a szent kenet vitele» annak az
emlékére, hogy a szent asszonyok a Krisztus testének megkenésére
drága balzsamokat vivének a szent sirhoz. Aztán megcsókolta az
elefántcsontból faragott remek Jézus-alaknak a lábát s azzal indult
a pulpitusa felé, melyen kiterjesztett könyve feküdt.</p>
<p>Azonban valami gonosz lélek ezúttal megbabonázta a betüket, hogy
azok tánczolni kezdtek a szeme előtt s mindenféle rendetlenségeket
követtek el, sőt a mit elolvasott, azt rögtön elfelejté.</p>
<p>Nem hagyta békével olvasni a nagy harangzugás a tornyokban, a
nagy éneklés, virginálás a piaczon.</p>
<p>Felállt a könyv mellől s odament az ablakhoz. Egy grádicsos
zsámolyról elérte a vastáblán levő nézőlyukat s azon keresztül
letekinte a piaczra.</p>
<p>Elkábította a látvány pompája.</p>
<p>A tért négyszögben vette körűl a királyi dárdások vértes
sorfala, melyen túl nyüzsgött a bámészkodó nép. A tért képező
paloták ablakai mind rakva ünnepi ruhába öltözött hölgyekkel.</p>
<p>Maga a tér zöld fűvel és sárga tavaszi virággal volt behintve. A
szökőkút márványmedenczéje pedig jegenye ágakkal körültüzködve.</p>
<p>A kút előtt volt felállítva a biborral bevont emelvény,
mennyezetéről földig omló szőnyegekkel. Ezzel oldalvást volt egy
karzat, az országok czimereivel, a melyet a tollas sisaku kürtösök
és sipfuvók foglaltak el. A kút mögött egész erdeje lobogott a
megyei zászlóknak.</p>
<p>Ujabb tizenkét ágyulövés után megindúlt a Zsigmond templomából a
menet: elől lovas trombitásokkal, a kiknek nyomában a pánczélos
alabárdosok jöttek, azok után <span class="pagenum"><a name=
"Page_98" id="Page_98">-98-</a></span> száz ministrans fiú, veres
kantusokban, fehér inggel a kantus felett: ezek keservesen
énekeltek; azok után ismét száz fehér ruhába öltözött szűz, majdan
következtek a czéhek zászlóikkal és a tanácsurak nagy ezüstfejü
pálczáikkal, számos zarándokok; a menet közepén a primás Bakács
Tamás, négy főur által emelt baldachin alatt, kezében a
szentségtartóval, utána a pápai követ, a kit kétkerekű aranyos
laptikában vontatott két fényes köntösű kanonikus. S ő utánuk
jövének az egyházi rendek perjelei és a gregarius papok.</p>
<p>Azoknak az elhaladtával tizenkét lovas dobos nyomában jött maga
az ünnepély hőse: Dózsa György.</p>
<p>Fehér paripán ült skarlát ruhában, mely gazdagon ki volt varrva
skófiummal, fején tollas sisak, válláról hosszan aláomló fehér
palást, baloldalán nagy veres kereszttel. Lovát kapiczányon vezette
két csatlós.</p>
<p>Olyan büszkén hordta végig tekintetét a zengő sokaságon.
Elbizott dölyföt, durva erőszakot fejezett ki minden arczvonása.
Semmi öröm, a diadalérzetnek semmi mosolygása nem látszott meg
rajta. Homloka, szemöldökei csak fenyegetést tudtak kifejezni.</p>
<p>A primás és a pápai követ már ott ült, két egymás melletti
zsellyeszékben a mennyezet alatt, midőn Dózsa György oda
került.</p>
<p>Már a lováról való leszállása sem volt valami diszes. Úgy
szökött le róla, a hogy a csikósok szoktak; holott úgy kellett
volna neki leszállni, hogy a lábát a csatlós térdére tegye.</p>
<p>Ezért az oldala mellett járuló pap, kinek egyik kezében egy vas
feszület, a másik kezében egy hatalmas furkós bot volt, fenhangon
meg is dorgálta. Ez volt a «Nagybotu Lőrincz», a czeglédi
plébános.</p>
<p>Ennek az intésére ráadta a fejét Dózsa György, hogy mikor az
ünnepi emelvény felé járúl, a sisakot levegye a fejéről, s azt az ő
kezében hagyja: úgy menjen a papi fejedelmek elé. <span class=
"pagenum"><a name="Page_99" id="Page_99">-99-</a></span></p>
<p>Dózsa György félreérté a dolgát: azt hitte, neki is fel kell
lépkedni a három lépcsőfokon, harmadiknak a már ott ülő két alak
közé. Azonban fegyvertársa, Lőrincz pap, visszarántá a palástjánál
fogva s eszére adta, hogy neki le kell térdepelni ott az alsó
lépcsőre s elvárni veszteg, hogy mi történik vele.</p>
<p>Erre megzendült a trombitaszó, melybe szépen belevegyült a
klerikusok templomi karéneke, melynek végeztével Bakács érsek
felállt a zselyéből, s a diszes tokba rejtett királyi pergament
levelet kibontva, felolvasá belőle az összes nép előtt II. Ulászló
rendeletét, melyben vitéz hivét Dózsa Györgyöt kinevezi a
hitetlenek leküzdésére felgyülekezett tábornak teljhatalommal
ellátott fővezérévé!</p>
<p>Az ágyúk dörgése viszhangzott a budai hegyekről.</p>
<p>… Fráter György onnan a vastáblás ablakból minden szót
meghallott.</p>
<p>Teljhatalmu fővezére az egész keresztes tábornak.</p>
<p>Tegnap még egy fakó altiszt és ma már fővezér!</p>
<p>Valami incselkedő gonosz szellem, (tán maga a Belzebub) oda
sugdosott a fülébe: «lásd, ez te lehettél volna! Azon a helyen most
neked kellene állnod! Ez a dicsőség te neked volt szánva! – Mit
cseréltél rajta?»</p>
<p>A primás után következett a pápai nuntius. Az is felállt a
helyéről s kezébe fogva a nagy fehér selyem zászlót, közepén veres
kereszttel, átnyújtá azt Dózsa Györgynek. Lőrincz pap magyarázta a
népnek a biboros pap szavait. A pápa küldi azt egyenesen Dózsa
Györgynek, hogy e megszentelt, megáldott zászlóval vezesse a hivők
táborát a pogány hitetlenek ellen győzelemre.</p>
<p>Midőn e szent jelvényt átnyujtá a vitéznek a biboros pap, Dózsa
György fölemelkedett a helyéről, a zászlót magasra lobogtatva;
holott épen e ceremonia alatt térden kellett volna maradnia, a hogy
körülötte az egész népség letérdelt, még a fegyveres vitézek is
féltérdüket meggörbiték. <span class="pagenum"><a name="Page_100"
id="Page_100">-100-</a></span></p>
<p>Lőrincz pap hasztalan rángatta, nyomta lefelé Dózsát, annak nem
akart meghajlani a térde. Bakács érsek arcza haragpirtól lángolt
már.</p>
<p>A finom arczu olasz főpap ajkain mosoly vonúlt el. Őt nem hozta
zavarba a nyers barbar erőnek túlhabzása. Elővette a tarsolyából a
kis ollócskát, s a saját veres övéből kivágott vele egy keresztet.
Azután oda inte magához az emelvény mellett álló szűzek közül egyet
s megbizta vele, hogy tüzze fel ezt a kisebbik keresztet a fővezér
mellére.</p>
<p>Ezért aztán mégis csak le kellett újból térdepelni Dózsa
Györgynek.</p>
<p>Az a jelenet mindenkinek a szivét meghatotta: a midőn az a szőke
hajú szép szűz a durva hadfinak a mellére feltüzködte a biboros
paptól kivágott veres keresztet. Az egész nép térdre borúlt, mellét
verte és imádkozott. Végül a szép leány saját fejéről levéve a
koszorút, azt Dózsa György homlokára tette.</p>
<p>Fráter Györgynek elvette az eszét ez a látvány.</p>
<p>A sátán ott állt a háta mögött suttogva: «ez mind a tied volt! A
zászló, a kereszt és a szép leány koszoruja.»</p>
<p>Mikor az egész nép térdre borult s imádkozni kezdett, ő is
imádkozni akart: elfutott az ablaktól, oda borult a feszület elé és
elkezdte az Úr imáját. De csak odáig tudta mondani: «legyen meg a
te akaratod». Az már nem jött ki az ajkán. A sátán tele tölté
szivét keserűséggel, úgy, hogy túlömlött rajta.</p>
<p>Fellázadt az Isten ellen és pörbeszállt vele!</p>
<p>– Te! Te! Mindenható! Mindent tudó Isten! Ki teremtesz és
megsemmisítesz! Mért semmisítettél meg engem? A ki látod a
jövendőt, mért takartad azt el én előlem? Nekem adtad az erőt, a
tehetséget s másnak adtad a jutalmat, a dicsőséget. Én hágtam fel
arra a magasra, miért szólítál le róla? Nekem volt adva, hogy népek
vezére, országok felszabadítója legyek, a te kezed taszított
vissza, hogy szolgák szolgája legyek s viseljem az elfeledtetés
darócz csuháját. <span class="pagenum"><a name="Page_101" id=
"Page_101">-101-</a></span> Nem tudok hozzád könyörögve fordulni
többé! Ha hozzád szólok, csak a panasz hangját tudom felkiáltani! –
Ne énekeljétek azt a zsoltárimát! – Itt egy elkárhozottnak az
orditása tör azon keresztül.</p>
<p>S a mint a nép üdvrivallásának, a trombiták harsogásának, az
inclangoriumok csengésének, a harangok zugásának össze zajdult
hangja áttört a vastáblákon: az égre lázadó féktelen indulattól
ájultan rogyott le a márvány padlatra Fráter György.</p>
<p>Mikor nehéz aléltából felocsudott, már akkor a vas ablaktáblák
lóhernyilásain a leáldozó napvérveres sugárpászmái világították be
a sötétes könyvtárt.</p>
<p>Senki sem jött a segítségére. Az ajtó is be volt zárva. De a mai
hires napon kinek is jutott volna eszébe, hogy valahol valami
könyvtárban lézeng egy fehér barát, a ki nem jön elő a nagy
petekre, ugyan mi baj érte?</p>
<p>Kiosonhatott észrevétlenül. A várnagy szobájában is áldomást
ittak, a kulcsár már régen készen volt. A Corvina-könyvtár kulcsát
felakasztotta Fráter György a fogasra s kiment az utczára.</p>
<p>Minden utcza és piacz teritve volt sárba gázolt fűvel,
virágokkal és hímes tojások hajával. Az volt a szokás, hogy a
husvéti piros tojásokat minden ember a fehér vasárnapon fogyasztá
el.</p>
<p>A várpalota ajtajától kezdve a bécsi kapuig minden lépten-nyomon
ittas csoportokra talált, a miktől alig birt megszabadúlni.
Lefülelték, noszogatták, hogy ő is vegye fel a veres keresztet:
menjen velük a hitetlenek ellen. – A vérmezőn pedig ökröt sütöttek
s a körül nagy volt a sokadalom. – Elkerült messze a Mátyás király
vadaskertje felé, a hol a mostani Zugliget és Normafa van, onnan
tért vissza a pálosok szent Lőrincz-kolostorába. Sötét volt már,
csak a szentjános-bogarak világítottak az erdei ösvényen.</p>
<p>A főapát mindjárt meglátta fráter György arczán a lelki
változást. <span class="pagenum"><a name="Page_102" id=
"Page_102">-102-</a></span></p>
<p>– Pater peccavi! Lihegé György, arczra vetve magát a főnöke
előtt. (Atyám vétkeztem.)</p>
<p>És aztán elmondta előtte az egész látványt, a mit átszenvedett.
Egész odáig, a hol a feszület elé leborúlva, szájába szakadt az Ur
imája.</p>
<p>– Nem tudom ezt a szót kimondani: «Legyen meg a Te akaratod!»
Miért a «Te» akaratod? Miért nem az «én» akaratom? Holott te
oltottad az emberi szivbe a «szabad akaratot»! Én akartam nagygyá,
kitünővé, nemzet vezérévé lenni! Annyi jogom volt hozzá, – két
annyi, száz annyi, mint annak a másnak! – És engem elzártál előle,
odaadtad az érdemetlenebbnek. Nem tudok imádkozni többé! Ha
kimondom «Isten!» a második szó pörpatvar az Isten ellen.</p>
<p>… Dominica in Albis volt: béke napja a kolostorban. A főapát még
is vigiliára harangoztatott, s összegyüjté a kápolnában a
testvéreket.</p>
<p>Ott azután az egész gyülekezet előtt elmondá reszkető szóval,
hogy a sátán gonosz játékot űz a halandókkal: ime a szerzet
legkedvesebb tagját megszállta pokoli szelletével, hogy perbe
szálljon az Istennel és megtagadja az Ur imáját.</p>
<p>Mindenki elszörnyedt.</p>
<p>A kápolna közepén álló penitentiárius egy szót sem tudott a
védelmére felhozni.</p>
<p>Egyhangulag arra itélték, hogy a kolostor tömlöczébe bezárassék,
s ott legyen tartva nagy bőjtölés és vezeklés között, a míg az
ördög ki nem száll a szivéből.</p>
<p>Fráter György bezáratott a kolostor tömlöczébe, a hol semmi
világosság sem volt: csak egy csekély nyiláson át hatolt bele a
külső fény egy alacsony ablakon át, mely vasrácscsal volt
elzárva.</p>
<p>Ezen az éjszakán pedig a budai várban annyi viaszgyertyákat
gyujtának meg, sőt a királyi vár előtt egész viaszoszlopokat, hogy
az éjszaka hasonlatos lőn a nappalhoz és Fráter György mind ebből
semmit sem lát vala; <span class="pagenum"><a name="Page_103" id=
"Page_103">-103-</a></span> hanem beszélget a kigyókkal és
patkányokkal, a kik mély odujában lakótársai valának.</p>
<p>E mély földalatti oduban tölté Fráter György éjjeleit és
nappalait, a melyek egymástól alig különbözének; azt az alacsony
ablakot, mely boltozat alatt volt, sűrűn benőtte a folyondár
iszalag, mely a világosságot alig ereszti által. Egy fülemüle rakta
meg ottan a fészkét, a kinek az a szokása, hogy éjjel épen olyan
szorgalmasan énekel, mint nappal, s a mit éjjel-nappal énekel, az
mind az Urnak dicsérete.</p>
<p>Ez is csak Györgynek a lelkét háborítá.</p>
<p>«Mit énekelsz, te oktalan szárnyas barom az Úrnak dicséretére?
Volt te neked valaha igérve, hogy sas lesz belőled? Lettél valaha
arra kárhoztatva, hogy a békák, a varangyok sorsát osszad, s velük
együtt kuruttyolj?»</p>
<p>Álmodott-e, vagy ébren volt, azt sem tudta.</p>
<p>A «kereszt feltalálásának» napján megjelent az ajtaja előtt a
főapát, felnyitva az ajtaján levő szűk rekeszt, melyen keresztül a
kenyeret, vizet be szokták a rabnak nyujtani.</p>
<p>– Fráter György! Megtanultál-e már az Úrhoz imádkozni? Kérdezé a
főnök.</p>
<p>– Nem tanultam. Felelé a vezeklő. Folyvást álmokat látok, a
melyek közém és a Jehova közé állnak. Azt álmodom, hogy én vagyok
Dózsa György. Hivásomra fegyverbe áll az egész nemzet. Előre
haladok a szentelt zászlóval. Nyomban jönnek az ország nagyjai. A
főpapok, zászlós urak, zászlóaljaikkal. Báthory István, Bornemissza
előttem hajtogatják zászlóikat. Az egész nemzet urának nevez.
Jöttömnek hirére a hitetlenek tábora futva fut a vivott Knin alól.
Elég a nevemet kimondani, hogy a csata győzelemre forduljon. Ez az
álmom. Mikor aztán fölébredek, a varangyok mászkálnak a lábaimon.
Hogy jönne ajkaimra itt az imádság.</p>
<p>A főapát azt mondá neki: «az ég adjon neked megjavulást!» s
elhallgatá előtte, hogy Dózsa György nem <span class=
"pagenum"><a name="Page_104" id="Page_104">-104-</a></span> a
hitetlenek ellen indítá meg a táborát, hanem a magyar nemesség
ellen, hogy Pest-Buda környékén elpusztított már négyszáz nemesi
udvart, lakóikat lemészárolta, öl, dúl, pusztít három világsark
irányában. A negyediken ma verték szélylyel egy seregét Bornemissza
nemesekből és polgárokból alakult hadai a Rákoson.</p>
<p>Hagyta őt álmodni tovább.</p>
<p>Pünkösd vasárnapján újból meglátogatta a vezeklőt börtöne
ajtajánál a főapát, a mely napot a keresztyének azzal ünnepelték
meg, hogy térdet nem hajtottak, hanem fennállva könyörögtek, s
ismét megkérdezé:</p>
<p>– Tudsz-e már az Úrhoz imádkozni, Fráter György?</p>
<p>– Kevésbé, mint eddig. Álmaimban ott látom magamat, a mint
Belgrádnál a Dunán átkelve, szembe jön rám a hitetlenek derék
tábora, a nagyvezérrel, a próféta zöld selyem zászlójával.
Hadseregeink egymásba omlanak. Vérpatakok folynak, tetemhalmok
emelkednek. Végre győz a keresztyének tábora. A szent zászló a
veres kereszttel az ellenség szekérsánczában lobog. Én ott állok a
zászlót emelve, s hallgatom a népek százezreinek hozsánna
kiáltását. Egy nyíl röpül a testembe. Éget. Odakapok. Nem nyíl
volt. Csak egy patkány, mely megharapott. Én nem Dózsa György
vagyok, hanem Fráter György! Fráter György nem tud imádkozni.</p>
<p>És a főapát elhallgatá előtte, hogy Dózsa György épen e héten
vívta meg a csanádi ütközetet, melyen a magyar nemesség táborát
tönkre verte, Báthory István temesi bánt sebekkel borítottan
megfutamítá. A foglyul esett csanádi püspököt, Csáky Miklóst,
főpapi ornátusában karóba huzatta, az elfogott nemeseket
kegyetlenül kivégeztette.</p>
<p>– Isten adjon neked jobb szellemet.</p>
<p>Ismét magára hagyta a vezeklőt.</p>
<p>A gonosz szellem, mely Fráter Györgyöt megszállva tartá, olyan
megátalkodott makacs volt, hogy annak kiűzésére csak apostoli
csodatétel volt képes. Eleven képzelődése <span class=
"pagenum"><a name="Page_105" id="Page_105">-105-</a></span> folyton
viziókkal, halluczinácziókkal kápráztatá. Csataképek és
várostromok, vérontó ütközetek és diadalünnepek váltogatták egymást
látó lelke előtt. A felszabadított rabnépek, bolgárok, görögök,
ráczok, minden új diadal után seregestül jöttek zászlóikkal az ő
szent hadát szaporítani, mert ő volt annak a fővezére, nem Dózsa
György. Mind ezeket az álmait elmondá rendén a látogatására jövő
főapátnak, a ki nem akarta még e borút lelkéből elűzni.</p>
<p>Egy napon azt a próbát tették vele, hogy odaküldték hozzá a
sötét odujába a volt noviczius társát, egy égő viaszgyertyával,
hogy legyen vigasztalására.</p>
<p>A noviczius elmondá neki, hogy holnap lészen Krisztus testének
és vérének ünnepnapja, mely napon a vezeklők börtöneikből
kibocsáttatnak, hogy a nagy proczesszióban, mely Budavárát körül
kerüli, az erőt vesztett ördögöket mimeljék. A trónuson emelt
monstranczia után járul Orsolya a szűz társnéival, szent György a
sárkánynyal, óriás Kristóf a gyermekkel, Katalin a karddal és
kerékkel, Borbála a kenyérrel és kehelylyel, Keresztelő János az
Isten bárányával, a sok lámpáshordó és a csengetyűsök. Fráter
Györgynek is meg lesz engedve, hogy ez ünnepen láthassa a napot, s
a maga ördögét, kitől e napon megszabadul, csufondárosan
képviselhesse.</p>
<p>– Apage! kiálta rá Fráter György. Az én szellemem nem hagy el
engem. Mindennap Krisztus vérének napja én nálam, mert az én
unicornisom mindennap megökleli őt. Ne rontsd el az én
sötétségemet, a melyben én látok.</p>
<p>Azzal elfujta az égő gyertyát.</p>
<p>A noviczius rémülten futott ki az odúból e rettenetes beszéd
után.</p>
<p>Így múlt el az egész szent Iván hava, nevezetes ünnepeivel,
melyek Keresztelő János, szent László király, Péter és Pál
apostolok emlékének voltak avatva. György odujából csak őrjöngő
kaczaj felelt vissza, midőn az ajtórésen bekiáltották hozzá a
dicsőült nevét, kit a keresztyén <span class="pagenum"><a name=
"Page_106" id="Page_106">-106-</a></span> világ e napon ünnepelt.
«Dózsa György a legfőbb szent a kerek földön!»</p>
<p>Saját magát állítá fel bálványnak Dózsa György alakjában és azt
bámulá, azt imádá.</p>
<p>Elkövetkezett a szent Jakab hava is. E napon a jó öreg fráter
Antonius jött oda Györgyhöz, s egy szent könyvből felolvasta előtte
a hatalmas apostol curriculum vitaejét, kit a Krisztus a
«mennydörgés fiának» nevezett, ki az ördögökkel czimboráló
Hermagenes máguszt a saját dæmonai által elragadtatá és megtéríté,
kinek végül Herodes leütteté a fejét, s aztán a tanítványai a
holttestét egy üres bárkába helyezve, a tengerre bocsáták, s ime a
bárka kormányos nélkül eljutott a spanyol partokra, Compostellába,
a hol a szent apostolt ma is ereklyéül őrzik.</p>
<p>Fráter György dühösen ugrott a börtöne ajtajához, s elkezdte azt
ököllel döngetni.</p>
<p>– Elhallgatsz vén bolond, álomlátásaiddal. Meséld el azokat a
vakoknak, a kik soha tengert nem láttak! Én tudom, mi az a tenger?
mert rajta állok, s gályákról ostromlom Konstantinápoly kapuit.</p>
<p>Már ekkor Byzanczig hatolt el rémálmodozásaiban.</p>
<p>Apostolok oszlásának napján ismét odajött a börtön ajtajára a
főapátúr, s nevén szólítá.</p>
<p>– Fráter György!</p>
<p>– Mit háborgatsz? Mit ébreszgetsz! Most vívtam meg a döntő
ostromot a Romanus kapunál! Ott áll Dózsa György a Zsófia templom
előtt, kezében a keresztes lobogóval. Szelim szultánt halva hozzák
elém. A Szerály palotája megnyilik előttem. A boldogság kapuja, a
melyen férfinak nem volt szabad belépni. A kincstár, az arany
trónus, karbunkulusoktól ragyogó. Abba vezetik fel a főpapok Dózsa
Györgyöt és megkoronázzák a Komnénusok koronájával, és Kyrie
eleizont énekelnek hozzá.</p>
<p>… Igenis, akkor ültették Dózsa Györgyöt a tüzes vas trónusba, s
megkoronázták a tüzes vas koronával <span class="pagenum"><a name=
"Page_107" id="Page_107">-107-</a></span> Temesvárott, miután
keresztyénvérben, hazafivérben duló seregét az erdélyi vajda derék
ütközetben tönkre zúzta!</p>
<p>De erről nem szól a főapát Györgynek.</p>
<p>Szeliden beszélt hozzá, a hogy őrjöngő hagymázossal szükség
beszélni.</p>
<p>– Igen jól van, fiam, tehát miután mindent elértél, a mit a te
lelked kivánt, jőjj elő a te vezeklésed odujából, s folytasd a te
mindennapi dolgaidat.</p>
<p>Azzal felnyitá előtte a börtönajtót, s leszállva hozzá a nyirkos
falépcsőkön, kézen fogva felvezeté őt a világosságra.</p>
<p>Fráter György a börtönajtóban megállt és visszafordítá arczát,
nagyot sóhajtva.</p>
<p>– A míg e sötét oduban voltam, Dózsa György vezér voltam, mostan
pedig vagyok Fráter György.</p>
<p>– Járjál békével. Monda a főapát. Eredj fel a várba, a
Corvin-könyvtárba, ülj le az asztalodhoz, s folytasd a
copiákat.</p>
<p>Fráter György elindult. Mikor a kolostor ajtajánál a
felfeszített Krisztus szobra előtt elment, az arczát sem fordítá
felé, se a keresztjelet nem vetette magára. Nem tudott
imádkozni.</p>
<p>Lassan elbandukolt az erdőkön keresztül, majd a népes utczákon
végig, melyeken csupa idegen katonákat látott csapatokban járni, s
a hogy szoká, a vár hátulsó ajtaján beosont a királyi lakba. Tudta
már, melyik szegen áll a könyvtár kulcsa, kérdezés nélkül
eljuthatott a régi fülkéig, a hol a könyve és kalamárisa kitárva
állt. Egy pók hálót szőtt a könyv és a tintatartó fölé.</p>
<p>Györgynek eszébe jutott a török monda, mely szerint a pók, mely
hálóját Mahomed rejteke elé szőtte egy éjszaka, menté meg a
prófétát üldöző ellenségeitől. Ez az emlék gondolkozóvá tette.
Hátha neki is tiltva van e pók hálóját letépni?</p>
<p>A könyvtár ablaktáblái a piacz felől most is zárva voltak. Künn
a piaczon pedig nagy népmoraj zsibongott, <span class=
"pagenum"><a name="Page_108" id="Page_108">-108-</a></span> melybe
később hangos dobverés és trombitarecsegés vegyült.</p>
<p>Fráter Györgynek a lelkében ismét fölelevenült a legutolsó nap
látványa. Dózsa György felmagasztaltatása. Ma ez ismétlődik. Talán
a harczdöntő diadal hirét trombitálják ma ki a világnak.</p>
<p>«Eredj oda.» Suttogá neki egy láthatatlan szellem. De az már egy
másik szellem volt.</p>
<p>Odalopózott az ablakhoz, s kikémlelt a vastábla lyukán.</p>
<p>A piacz tele volt néppel. Idegen fegyverzetű katonaság képezett
négyszögöt sorfalakban.</p>
<p>A nagy szökőkút előtt volt felállítva egy magas bitófa. És annak
a horgára kifüggesztve egy emberi fő, egy felnégyelt törzs
csonkjával, melyről a jobb kar alácsüngött, a fő vaskoronába
szorítva, fekete mind.</p>
<p>A bakó az utolsó kalapácsütést végezte egy fekete táblán, melyre
veres betűkkel volt felirva e név «Dózsa György».</p>
<p>S alant a vérveres posztóval bevont emelvényen állva, a királyi
herold kiáltá a népnek:</p>
<p>– Íme itt függ amaz istentelen szörnyeteg Dózsa György, ki az
országot lángba borítá, sok ezer keresztyéneket legyilkoltatott,
városokat, falvakat hamuvá égetett, püspököket és zászlós urakat
kínok között kivégeztetett, míg végre az erdélyi vajda, Zápolya
János által Temesvár alatt derék ütközetben tönkre veretett, és
társaival együtt elfogatott, tüzes vas trónba ültetve, tüzes
koronával megkoronáztatott, éhes czinkosai által
összemarczangoltatott, s négy felé vágatott. Lássátok népek és
rettegjetek!</p>
<p>Fráter György arczra veté magát, s térdein csúszva vonaglott a
Krisztus alak elé, s átkarolva a feszületet, forró csókjaival
halmozá el az üdvözítő átszegezett lábainak sebeit.</p>
<p>«Miatyánk Isten! Legyen meg a te akaratod! Legyen meg a te
akaratod! Legyen meg a te akaratod!» <span class="pagenum"><a name=
"Page_109" id="Page_109">-109-</a></span></p>
<h2><span class="smaller">VII. FEJEZET.</span><br />
PÁRA ÉS LÉLEK.</h2>
<p>A pusztában eltévedtnek az édes víz forrása az, a mi a lelkében
eltévedtnek az imádkozás. – Fráter György nem győzött eleget inni e
forrásból – oly szörnyű szomjazás után.</p>
<p>A várnagy észrevette régi vendége jelenlétét a könyvtárban s
bement hozzá a főajtón keresztül. Megijedt, mikor meglátta. György
sápadt és szikár volt: a börtön lejárta.</p>
<p>– Hej, édes fráterem, de régen nem láttalak! Talán beteg
voltál?</p>
<p>– Sulyos beteg voltam. De már meggyógyulék.</p>
<p>– Látszik az orczádon. A két halántékod majd beszakad s alig
tudsz bőrt húzni a fogaidra. Szólj, mit főzessek a feleségemmel a
számodra valami lábbadozónak valót? Lesz tárkonyos bárány.</p>
<p>– Köszönöm. Ma bőjt van.</p>
<p>– Dehogy van. Ma ünnep van.</p>
<p>– Nekem bőjt van.</p>
<p>– Pedig az egész város jubilál ma: annak az örömére, hogy ezt az
ördögökkel-egyidős Dózsa Györgyöt négyfelé vágták. Hallottál-e
erről a gyehennaemberről nagy betegségedben?</p>
<p>– Semmit sem hallottam.</p>
<p>– No hát majd én ide hozom neked a királyi iródeáknak a
diáriumát, a melyben fel vannak irva napról napra a szörnyű
gonosztettek, a miket ez a pokolpozdorjája elkövetett nyomorult
hazánkon. Abból mindent megtudsz.</p>
<p>S odahozta Fráter Györgynek a rémséges krónikát.</p>
<p>Fráter György, mikor először végig olvasta a rémmeséknek azt a
sorozatát, egyszerre elfelejtette az egészet. – <span class=
"pagenum"><a name="Page_110" id="Page_110">-110-</a></span> Mi
történt vele? – Az a bámulatos emlékező tehetség veszett volna el
nála talán, a hosszú börtönlakás alatt? Az álmait szokta az ember
elfeledni, mikor fölébred. – Mikor aztán másodszor is elolvasta
Dózsa György történetét, akkor elővette a sirás. Úgy zokogott,
mintha mindezeket a rémdolgokat ő maga követte volna el. A mint
pedig harmadszor elolvasta a krónikát, fölemelkedett a lelke és
hinni kezdé, hogy ő valóban az Urnak kiválasztott embere és mind
az, a mi vele történt, Isten különös rendeletére történt:
vitézségének kudarczczal jutalmaztatása, szolgai megaláztatása,
börtönben senyvedése. A nagyravágyó léleknek, mit Isten keblébe
lehelt, Isten meg is határozta az utját. – Most már György
világosan látta ezt a meredek utat – az aljától a lonkájáig.</p>
<p>Este volt, midőn visszatért a Szent-Lőrincz zárdába.</p>
<p>A barátok mind kinn voltak a pagonyban: komlóvirág szedéssel
voltak elfoglalva. Sert készültek főzni, lakomához való sert.</p>
<p>A főapát messziről meglátta Györgyöt az erdei ösvényen
közeledni. Már a lépései elárulták a közeledőnek, hogy más ember
tér vissza, mint a ki eltávozott. A reggeli György lehorgasztá
csuklyába dugott fejét, az esteli szabadon emeli fel arczát az ég
felé.</p>
<p>A megérkező «laudetur Jesus Christus» szóval, térdhajtással és
kézcsókkal üdvözlé a főapátot.</p>
<p>– In æternum amen.</p>
<p>– Atyám. Én megöltem a régi embert s feltámasztám az ujat; a
hogy az üdvözítő parancsolá.</p>
<p>– Meg volt ez nekünk jövendölve. Keresztül mentél a tisztító
tüzön s fényeskedve jöttél ki belőle. Gloria Deo! Ime testvéreid
lakomával készülnek boldog megtérésedet felszentelni.</p>
<p>– Miért ez örömünnep, atyám? Azért, hogy nem én követtem el mind
ama szörnytetteket, a miket bizonyára szintugy elkövettem volna,
mint Dózsa György; ha az Ur másfelé nem téríti utamat? <span class=
"pagenum"><a name="Page_111" id="Page_111">-111-</a></span></p>
<p>– A mai ünnepi lakoma annak örömére készítődik, hogy az Ur nem
csak a te sorsodat fordítá el; hanem rendünknek is meghozta a
diadalt a veszteségből. Ime az történt, hogy a templomosok, a kik a
sajóládi apátságot bitorolva elfoglalák, a zendülés alatt
összeczimboráztak Barabás pappal, Dózsa egyik alvezérével; de a
nemes urak banderiumai széllyelverték őket s a templomosokat
levágva a sajóládi kolostort is visszafoglalák tőlök. Ma jött meg a
nádor izenete, hogy az apátság, a király rendelete szerint,
rendünknek visszaadatott, s várja a megválasztott apátot. E
megválasztott apát te vagy. A mai nap a te beiktatásodnak az
ünnepe.</p>
<p>A börtönből egyszerre fel a currulis székbe!</p>
<p>– Meghajtom fejemet: szólt Fráter György. Testvéreimnek és te
neked atyám legyen hát ez a mai nap a vigalomnak napja. Énekeljétek
az öröm zsolozsmáit. – Tartsatok libatiókat s gyujtsatok
örömtüzeket. Tegyetek koszorukat a szentek fejeire. Nekem azonban,
mennél nagyobb dicsőség ért e napon, annál inkább vezeklésnek és
vigiliának napja ez. Engem bocsássatok abba a sötét oduba vissza, a
melyben hosszú időket tölték, hadd legyek még ottan holnapra
virradóig.</p>
<p>– Mért akarsz a carcerbe visszamenni?</p>
<p>– Hadd lássam most, midőn látó szemeim vannak, a Jehova Istennek
dicsőségét, a kit nem láttam, midőn vak valék, és hadd tanuljak
azoktól, a kik többet tudnak, mint én. Ime a pinczebolt lakója, a
varangy, előjön az ő földalatti lyukából, midőn az Ur zivatarát
megérzi és vartyogni kezd, pedig nem hallja a mennydörgést. A sötét
szögletben gunnyasztó pók, mikor megérzi, hogy derült idő jön,
hálót sző mesterségesen, pedig nem látja a napot. Hadd tanuljak a
varangytól és a póktól bölcseséget. A bozótban, mely börtönöm
ablakát elsötétíté, egy fülemüle rakott fészket a tavaszszal. Az
énekelt ott éjszakánkint. Magamban szidalmaztam: minek dicséri az
Urat, holott én perben állok vele. Aztán elhallgatott. Most
másodszor <span class="pagenum"><a name="Page_112" id=
"Page_112">-112-</a></span> újra megszólalt. Pedig ő nem tudja,
hogy az égen csodák következnek, hogy Szent Lőrincz tüzes könyei
fognak nem sokára hullani csillagok alakjában. Mégis énekre kel.
Ime a párahordó teremtések tudják azt, a mit én, a lelkes állat
magamtól meg nem értek. Engedj engem az éjszakára visszatérni abba
az oduba: hadd tanuljon a párától a lélek.</p>
<p>… És Fráter György a jubilaeum éjszakáját ott tölté önkényt a
földalatti börtönczellában és végig járt lelkében mind azokon a
fényes ábrándokon, a miket e helyen álmodva teremtett magának és
aztán azokon az ádáz történeteken, a miket a rémkrónikából
megtudott. A fülemüle az ablak előtti bokorban meg-megszólalt,
késői másodéneket csattogtatva s tanította a «lelket» égfelé
szállni a pára. S hogy a lélek földalatti oduja ne legyen oly
sötét, a nyitott ablakon át egy szentjános bogár bemászott hozzá s
pisla világot gyujtott börtönében. Még ez a féreg is tudta, hogy ez
a mai éjszaka jubilaeumnak és illuminatiónak az éjszakája.</p>
<h2><span class="smaller">VIII. FEJEZET.</span><br />
A MÁRVÁNY-ARA.</h2>
<p>A sajó-ládi apátságot két nagy birtokú testvér földesúr, Ónodi
Czudar Péter és György alapította a Sajó mentén. Ők építtették az
erős bástyafalakkal környezett kolostort, s attól nem messze a
«Hétfájdalmú istenanya» tiszteletére szentelt kápolnát, melynek
háromszögletű az alakja: a hipotenusán az ajtó, a két kathetuszon
az ablakok, azok is mind háromszögbe menők; a tornya is
háromszegletű, a csengetyüje is az volt.</p>
<p>Mikor Fráter György átvette az apátságot, nagy rendetlenségben
talált minden gazdaságot. A bitorló templomosok csak a nép
zsarolásához értettek: a jobbágyság elszegényedett a kezük alatt.
<span class="pagenum"><a name="Page_113" id=
"Page_113">-113-</a></span></p>
<p>Két év alatt csodákat mívelt az új apát. A nép és a tájék
átváltozott a keze alatt. Az eddig zabtermő földeken lenvetések
virítottak. Olyan volt az, mikor virágzott, mintha a kék ég
tükröződnék vissza. Azt a lent maga szőtte meg az osztovátához
betanított jobbágyság s a finom fehér gyolcsot messze földre
hordták. Olajsajtu préselte ki a lenmagot s az is szép hasznot
csorgatott; a Sajó, mely eddig csak pusztítani tudott, medrébe lett
szorítva s tizenegy kerekű malom lett ráépítve, mely három vármegye
számára őrölte a lisztet. Pár év mulva olyan hire lett a sajóládi
apátságnak, hogy a földesurak odaküldték a tiszttartóikat
patvariára.</p>
<p>Látomás szerint, hallomás szerint Fráter György nem látszott
törődni az ország dolgával, de a mit kicsinyben megkisérlett, az
volt az alapeszméje jövendő nagyságának. Gazdaggá tenni a birtok
urát, legyen az egy apátság, vagy egy királyság; de úgy, hogy a
jobbágy is gazdag legyen mellette. A saját kis uradalmában sikerült
ez neki.</p>
<p>Fráter György ez időben egész fiatal volt, a harminczas évek
elején. Szokatlan volt ilyen fiatal apáturt látni, a ki erőteljes
fiatalsága mellett ascétai életmódot folytat, de nem azt a
testgyötrő Simeon Stilites-féle önkínzást, imádságszaporítást,
hanem férfihoz illő munkálkodást; mindennap korán reggel bejárja az
egész uradalmát. Sohasem ül se lóra, sem szamárra; tűr éhséget,
szomjuságot naphosszant és távol tart magától minden asszonynéppel
való hivalkodást. Az erkölcsöket is megjavította, a mióta az
apátságot elfoglalá. Nincs már lator, félkézkalmár, angyalcsináló,
czafrangos az egész vidéken. A hamispénzverők is elvonultak más
zugába az országnak.</p>
<p>Egy este a vendégjelentő kürtszóra lebocsátkozék a kolostor
csapóhidja s egy fedett hintó gördült be rajta. Semmi kiséret nem
jött vele, még csak egy hajdu sem kapaszkodott a hátuljába. Így
szoktak a környékbeli földesurak hébe-hóba a sajóládi apáthoz
ellátogatni.</p>
<p>Azért Fráter György maga jött le a monostorából az <span class=
"pagenum"><a name="Page_114" id="Page_114">-114-</a></span> érkező
elfogadására, tisztelve azt a regulát, melynél fogva «Sacerdos
debet esse homo hospitalis» (a pap tartozik vendégszerető ember
lenni).</p>
<p>Visszadöbbent, midőn vendégét a kocsit fedő bőrleffentyük közül
leszállni látta.</p>
<p>– Nagyságos uram!</p>
<p>(Azon időben «nagyságos» czimmel csak a vajdákat illették.)</p>
<p>Zápolya János volt a vendég.</p>
<p>Egyszerre ráismertek egymásra, pedig nyolcz éve múlt, hogy
legutoljára látták egymást.</p>
<p>– Szent atyám. Viszonzá a megszólításra Zápolya.</p>
<p>– Valóban te vagy előttem? Erdély vajdája, a haza
megszabadítója: Dózsa György legyőzője?</p>
<p>– Most pedig üldözött saját hazámban. Futva jövök Budáról.</p>
<p>– Ezért minden kiséret nélkül.</p>
<p>– Hatszáz lovas vitéz kisért fel a Rákosra. Azokat hátra kellett
hagynom, nehogy rám ismerjenek róluk és lemészároljanak.</p>
<p>Fráter György felvezette a kolostorba nagyságos vendégét s
gondoskodott annak rangjához méltó ellátásáról.</p>
<p>– Hol maradt Tomiczky? kérdezé a vajdától, midőn magukra
maradtak.</p>
<p>– Tomiczky áruló lett.</p>
<p>– Ezt az első nap megmondtam nagyságodnak, a mikor még
kályhafütő voltam.</p>
<p>– Hiba volt, hogy nem ügyeltem a mondásodra. Ulászló és
Szathmáry püspök a lengyelt betolták a przemysli püspökségbe, s
most az minden eddigi tndományát ellenem fordítja.</p>
<p>– Hát a királyné nem tudta ezt megakadályozni?</p>
<p>– A királyné? Borbála hugom? Majd beszélünk erről poharazás
után. Ne rontsuk el vele a vacsorát.</p>
<p>– Azt már hallottam, hogy Anna herczegnőt eljegyezték
<span class="pagenum"><a name="Page_115" id=
"Page_115">-115-</a></span> Ferdinánd főherczegnek, s ha az el nem
venné, nőül veszi maga Miksa császár.</p>
<p>– A császár hatvanhárom esztendős, a herczegnő pedig
tizenkettő.</p>
<p>– Az eljegyzés meg is történt Bécsben, a Szent-István
templomában, a hová a magyar király és a lengyel király is
felmentek; a magyar főurak is ott voltak; öcséd György is. A nagy
lóversenyen ő nyerte az első pályadíjat.</p>
<p>– Én pedig nem voltam ott, de azért elvesztettem az első
pályadíjat. No de ez a kisebbik baj. Nagyobb annál, hogy ez alatt
elvesztettem a hadjáratot Zsarnó alatt, Bali bég ellen. Vert
hadvezérnek ajtó mögött a helye.</p>
<p>– Talán még sem. Perényi nádor, úgy tudom, hogy tiltakozott a
bécsi kötés ellen, melyben Magyarország a császár utódainak
elszereztetett. Pozsony utczáin a köszvényes főúr zsöllyeszékben
hordoztatá magát körül s úgy hirdeté ki a nemzete
protestatióját.</p>
<p>– Megfordult már! A siklósi vár, meg a római birodalmi herczegi
czím megpuhítá a kemény hazafit. Ő is aláirta a szerződést. Most
már mind azt nem lehet visszaigazítani, mert Ulászló király
meghalt.</p>
<p>– Meghalt a király? Hozzánk még nem érkezett el a hire.</p>
<p>– Szegény Dobzse László! Annyira fölösleges ember volt a
világon, hogy mikor bevégezte az életét, majd alig akadt ember, a
kinek eszébe jusson, hogy a holt királyt még el is kellene temetni.
Azt meg épen senki sem tartotta kötelességének, kogy még az
országot is értesíteni kellene a király haláláról. Hát törődött
valaki az életével? Veszi valaki észre, hogy nem ül már a trónon?
Itt maradt utána a trónörökös: a megkoronázott király. A kit úgy
hinak az urak egymás között, hogy «kis öreg». Egy megvénült
gyermek. A Rákoson összegyült nemesi rendek azt követelték, hogy az
ország rendeljen mellé magyar kormányzót. Engemet kivántak. De a
fiatal királyt az én ellenségeim tartják hatalmukban. Tomory budai
várparancsnok az <span class="pagenum"><a name="Page_116" id=
"Page_116">-116-</a></span> országgyülést ágyukkal szóratta szét.
Én ott hagytam az udvart és az országgyülést. Ellenségeim halálra
keresnek. A magyar főurak és főpapok a brandenburgi őrgrófot,
Györgyöt kivánják az ország kormányzójául.</p>
<p>– A ki Corvin özvegyét nőül vette.</p>
<p>– Már el is temette, a Hunyadiak nagy birtokaival együtt.</p>
<p>– S ez lesz most Magyarország és a magyar király kormányzója! De
hát különben daliás férfi?</p>
<p>– Én csak a félkotyót tanultam megismerni benne, a ki magából és
másokból példát csinál. Vagy hát nem példa az, mikor a király
trónfoglalásának ünnepélyére olyan hajczihőt csinálnak, a mi
megjárja a prágai vásáron, de nem az ősbudai királyi várlak
udvarán. Övig levetkőzött férfiak, uri hölgyek, nemes hajadonok
szeme láttára, birokra kelnek, egymást földhöz ütögetik; aztán
előrobog, két rosz gebén ülve a királyi kormányzó, a herczeg, vad
embernek öltözve. Nem jól mondtam: öltözve; nekivetkőzve. Az
ellentársa, egy gróf Krabat, éppen semmi öltözetben, hanem a
helyett teleraggatva az egész teste fekete szőrrel, fején sisak
helyett két szarvú sapak, hogy valóságos ördög forma volt. Azok
mindenféle ferde ugrásokkal taszigálják egymást, míg végre a
vadember az ördögöt nyergéből lelöki. S ezen a pór sokaság üvölt,
tombol. Azután ugyanaz a brandenburgi herczeg előjön tizennyolcz
álarczostól kisérve, fején tollas sipka, vállán kurta köpeny, lábán
arasznyi hegyesorrú veres czipő. Azok közre fognak egy öreg, pupos
hátú manót, a kinek fehér lófark a szakálla, két bot a két kezében,
faczipők a lábain, s azzal együtt csinálnak olyan bakugrásokat,
hogy az embernek a gyomra felkeveredik bele. S ezt hozzák szokásba
a mi méltóságos fáklyatánczunk, palotásunk helyébe Budavárában!</p>
<p>– Hiszen Hunyady Mátyásnak is voltak bolondjai, Anjou Lajosnak
is, sőt Salamon királynak is.</p>
<p>– De azokat nem tették meg országkormányzóknak. <span class=
"pagenum"><a name="Page_117" id="Page_117">-117-</a></span> Rosz
idők járnak, kegyes atyám. Az még hagyján, hogy Budán bolond
tánczot járnak; de hogy Boszniában egyik várat a másik után engedik
elveszni, török kézre jutni, ez már veszedelem. Ha Jajcza vár is
megdől, a Száva nem lesz határ a töröknek.</p>
<p>– Hát te nem állhatsz a sarkadra, vajda?</p>
<p>– A sarkamra ugyan állhatok, mert leszállítottak a lóról. Ha
megkaphatnak, bezárnak a csonkatoronyba.</p>
<p>– Hát sógorod, Zsigmond király?</p>
<p>– Csak volt az.</p>
<p>– Mit? Király?</p>
<p>– Nem. Sógor.</p>
<p>– Mit beszélsz? uram!</p>
<p>– Hát nem hallottad még? Jó nép lakhatik itt a te környékedben,
a kin nem szivárog keresztül a rosz hir. Hugomat, Borbálát a
lengyel király hazaküldte Szepesbe. Anyám belehalt e
gyalázatba.</p>
<p>– Lehetetlent akarsz velem elhitetni, vajda! Borbála herczegnőt,
azt a bethuliai szépséget, a jó erkölcsök példáját, a király el
tudta taszítani magától. Ez szörnyű gyász!</p>
<p>– S a mi legszomorubb e gyászban, az, hogy a királynak igaza
volt.</p>
<p>– Ne mondj hirtelenkedve itéletet!</p>
<p>– Meggondolva mondtam.</p>
<p>– Nem. Nem! Ez így nem végződhetik! Megengeded, vajda, hogy
felmenjek Krakkóba s megkisértsem kiengesztelni a királyt neje
iránt.</p>
<p>– Későn érkeznél. A király már új menyasszonyt jegyzett el
magának, a szépséges Sforza Bonát.</p>
<p>– Kezemben az egyház hatalma, mely felbontja az ilyen
törvénytelen kötést.</p>
<p>– Mégis későn jönnél, jó Fráter György. Hugom, Borbála királyné
halálán van.</p>
<p>– Akkor megmérgezték.</p>
<p>– Az is meglehet. Talán valaki más. Talán a király. <span class=
"pagenum"><a name="Page_118" id="Page_118">-118-</a></span> Talán
saját maga. Nekem nem mondja meg. Lassan ölő méreg pusztítja, a
melynek írja nincsen. Idejöttömnek a czélja az volt, hogy
odahijalak haldokló hugomhoz, a halotti szentségek feladása
végett.</p>
<p>Fráter György megrettent.</p>
<p>– Mit kivánsz? vajda! Én menjek a te haldokló hugodhoz?</p>
<p>– A kinek látása miatt egykor házunktól elszöktél. A kire ő azt
mondta: «hisz ez nem ember, csak szolga!» És most azt fogja
mondani: «több, mint ember, ez Isten szolgája». Tedd meg én
értem.</p>
<p>– De hát nem végezheti ezt más pap ott a közelben? ott a szepesi
püspök, a jászói prépost, nálamnál rangban előkelőbbek.</p>
<p>– Tudod, hogy én minden pappal ezen a vidéken villongásban élek.
Dézmáikat elkoboztam. Nincs a Szepességen se prælatus, se gregárius
pap, a ki egy Zápolyának absolutiót adjon. De ha volna is, hűséget,
barátságot én a szigorú kötelességen fölül egytől sem várhatok. Ez
az, a mit tőled és csak te tőled remélek.</p>
<p>– Hűséget a kötelességen fölül?</p>
<p>– Igen. A gyónás titka szent. Azt pap nem elárulhatja. Egy sem
fogja tenni azok közül, a kiket ismerek. Nekem pedig meg kell
tudnom, ha az ég fejemre szakad is, hogy ki okozta testvérem
halálát? Mert bármennyire óhajtsam is Magyarország koronáját,
bármennyire utalva legyek is annak elérhetésében Zsigmond király
pártfogására, de ha ő volt az, a ki hugomat halálos szerrel
megölte: Isten úgy tartson; itt hagyom hazámat s elmegyek
Bogdánhoz, a moldvai vajdához, vagy Mengli Giraihoz, a tatárok
khánjához, annak a szolgálatába állok s tüzzel vassal látogatom meg
hugom meggyilkolóját. Ha ellenben szerencsétlen Borbálám önmaga
volt az, ki ily kegyetlen itéletet tartott maga fölött, akkor
elnyelem keserűségemet, s leszek, a ki lenni kivánok. Senki én
nekem ebben világot nem gyujthat, egyedül te, Fráter György. Te
átveszed a <span class="pagenum"><a name="Page_119" id=
"Page_119">-119-</a></span> haldokló gyónástitkát. Papi esküdhöz
hiven nem árulsz el belőle egy jottát sem, egy gondolatot sem.
Csupán annyit teszesz meg, hogy a midőn a halotti szentségek
feladása után tőlem elválsz: vagy a fejemre teszed a kezedet áldást
adva, vagy nem teszed. Ebből én megértem azt, hogy mi az én sorsom?
és te megtartottad az esküdet.</p>
<p>– Elmegyek hozzá.</p>
<p>Martinuzzinak az a ritka adománya volt, hogy egy pillanat alatt
a legszélesebb látóhatárt tudta áttekinteni.</p>
<p>Zápolya Jánost üldözték. Az udvari pártnak sikerült őt
kegyvesztessé tenni. Azt az érdemét, hogy a pórlázadást ő verte le,
hogy magát a trónt ő mentette meg, mert Dózsa György már a király
nélküli uraságot hirdette ki, mind elfelejtették. A főurak, főpapok
csak a hihető trónörökös vetélytársát látták benne. Már Budán el
akarták fogni; de onnan hatszáz nemes lovagjával a cseh testőrök
közül kivágta magát. És most a testvéri szeretet rábirja, hogy
egyedül, fegyveres kiséret nélkül, haldokló hugához siessen s annak
a halálos ágyától ismét egyedül a sajóládi apátságba vándoroljon.
Ez nem maradhatott a budai tanácsurak előtt titokban, kik Zápolyát
mindenütt kémekkel vették körül. A vajdát, a míg a Szepességbe
visszatér, bizony elteszik láb alól.</p>
<p>– Uram, vajda, szólt Zápolyához. Én, papi hitemhez hiven az
egyházi segélyt senkitől meg nem tagadhatom. De én nekem, a szigorú
rendhez kötött szerzetesnek, hintóba ülnöm nem szabad. Engem csak
gyalog, mezítláb, faczipőben lát a nép megjelenni.</p>
<p>– Hát akkor együtt megyünk veled a váramig gyalog.</p>
<p>– Engemet pedig az egész uton egy ministráló szerzetesnek kell
istápolni, a ki előttem járul, egyik kezében a feszületet, másikban
a csengetyüt tartva, hogy a midőn az útban embereket talál, a
csengetyűvel figyelmeztesse őket, miszerint papot vezetnek
haldoklóhoz.</p>
<p>– Leszek én az a kisérő szerzetes. Ajánlkozék Zápolya.
<span class="pagenum"><a name="Page_120" id=
"Page_120">-120-</a></span></p>
<p>– Akkor induljunk azonnal. A halál türelmetlen látogató, nem
tűri, hogy várakoztassák.</p>
<p>Zápolya átöltözött pálos barátnak, fehér csuhába faczipővel,
hogy Fráter Györgynek ministrálhasson. A hatalmas erdélyi
vajda!</p>
<p>És ez volt a szerencséje. Fráter György úgy ismerte már a hegyi
ösvényeket, hogy a Mátrán, a Bükkségen, a dargói veszedelmes
szoroson keresztül bizton elvezette a vajdát. A hol helységeken
keresztül zarándokoltak, a csengetyű szóra minden nép térdre esett
előttük, s utonálló fegyveres csapatok békén hagyták őket tovább
vonulni.</p>
<p>Kassán találkoztak össze Zápolyának előrebocsátott hintajával. A
kocsis és a csatlós rémdolgokat tudtak beszélni. Minden erdőben
megrohanták a hintót fegyveres martalóczok, a kik mind a vajda után
tudakozódtak. Nem zsákmányoltak semmit; nekik csak a vajda személye
kellett. Ekkor tudta meg Zápolya, hogy micsoda halálveszélyből
szabadította őt ki Fráter György.</p>
<p>Kassa már a Zápolya pártján volt. Itt nem kellett Bakács és
Szathmáry György odium theologorumától tartani. Itt már fel
lehetett ülni a hintóba – még az apátúrnak is. A kassaiak
megszokták már, hogy fehér ruhás barátokat lássanak kocsin ülve.
Közel volt a jászói apátság, premontrei barátjaival, a kik igen víg
kedvű világi emberek voltak.</p>
<p>E helyütt Fráter György, a vajda szerencsés megszabadulása
hálaünnepére misét akart szolgáltatni, de Zápolya lebeszélte róla.
Zápolyának kín volt a templombajárás. A nép úton-útfélen beszélte,
hogy a vajdát a Dózsa Györgyön elkövetett embertelen kegyetlenkedés
miatt az az Isten büntetése érte, hogy a midőn a pap a szent mise
alatt a szentséget felmutatja, őt egyszerre farkas-sötétje lepi
meg; megvakul, nem lát semmit. Ezért Zápolyának nem lehet templomba
járni többé. Sietteté Fráter Györgyöt a tovább utazásra.
<span class="pagenum"><a name="Page_121" id=
"Page_121">-121-</a></span></p>
<p>Késő alkonyat volt, a midőn a hintóval megérkezének a Zápolyák
várába s Fráter Györgyöt azonnal felvezették a halállal vívódó
királyné szobájába.</p>
<p>Este volt, mikor bement hozzá, virradat volt, mikor kijött
tőle.</p>
<p>Másnak szép piros hajnal, a királynénak örök reggel a
túlvilágon.</p>
<p>Ott halt meg a szemei előtt.</p>
<p>Egész éjjel gyónt a királyné.</p>
<p>Minő éjszaka volt az Fráter Györgyre nézve!</p>
<p>Előtte az a nőalak, a kit testben-lélekben a világ remekének
képzelt. Most még szebb volt, mint mikor legelőször látta.
Elitélve, hogy porrá legyen.</p>
<p>Egy teljes virág, melyről minden vallomás után egy szirom hull
le.</p>
<p>S midőn minden bünét bevallotta, akkor ismét olyan megdicsőült
az arcza, mint a hogy a teremtő kezéből előkerült.</p>
<p>Semmit sem szabad elhallgatnia, ha bűnbocsánatot akar
nyerni.</p>
<p>És a titkok, a miket felfedez, jobban kinozzák azt, a ki azokat
meghallja, mint a ki elmondja.</p>
<p>A gyóntató pap előtt egy egész ismeretlen világ nyilott meg,
teletömve a gyönyör pokolbálványaival. Minő büvös elhárkozás! Minő
kimagyarázhatatlan tévedései a női szívnek! Hogy ezek ellen még a
korona sem védelmez meg! sem a szentelt chrysma, sem az ősi
czímereket tartó kherubimok!</p>
<p>A vétkeit szakadozott halk szavakban meggyónó királyné ott vált
lassanként márvány szoborrá előtte. S a szerzetes is épen úgy
érezte a saját keblét márványnyá hidegülni. Forró álmainak
eszményképével együtt ő is meghalt a világnak.</p>
<p>Zápolya János álmatlanul várt a szerzetes visszatérésére.</p>
<p>– Kiszenvedett! mondá Fráter György, midőn belépett hozzá.
<span class="pagenum"><a name="Page_122" id=
"Page_122">-122-</a></span></p>
<p>Zápolya szemei keresték a kifejezést a barát arczán. Kemény volt
az, mint az ércz. De elérté a kérdő tekintetet.</p>
<p>– Áldását küldte általam számodra a haldokló.</p>
<p>S kezét Zápolya fejére tette.</p>
<p>Tehát megáldotta.</p>
<p>– Nem hagyott valamely kivánságot maga után?</p>
<p>– Hagyott. Azt kivánta, hogy holttestét szállítsam el Krakkóba,
királyi férjéhez, ott temessék el a Jagellók királyi
sírboltjában.</p>
<p>– Megigérted neki?</p>
<p>– Meg is teszem. Zsigmond királyt fel nem mentené a pápa az új
házasság tilalma alól, ha én oda nem vinném első felesége
holttestét, hogy mindenki láthassa.</p>
<p>Tehát meg akarta nyerni a lengyel király jó indulatát. Ebből
világosan érthetett Zápolya.</p>
<p>A vár tornyában megszólalt a lélek-harang.</p>
<p>– Menjünk a megholt lelkeért imádkozni.</p>
<p>Zápolya elment a szerzetessel a kápolnába, a hol Fráter György
egy rövid misét mondott.</p>
<p>Mikor a barát felemelte magasra a szentséget, Zápolya az arczára
tapasztá a tenyerét, két szemét eltakarva.</p>
<p>Igaz volna-e, hogy kegyetlenkedéseért azzal bünhődik, hogy a
szentséget nem látják meg a szemei, a hogy a legenda mondja? Aztán
csendesen leveszi a kezét a szeméről, s megkönnyebbülten felsóhajt.
Látják a szemei a szentséget. Tehát igaz a monda? A megtért
haldoklónak az áldása eltörlé a halálra kinzottnak az átkát.</p>
<p>Zápolya sietett vissza Erdélybe.</p>
<p>Fráter György Borbála holttestét elszállítá Krakkóba, Zsigmond
királyhoz. Kedves ajándék volt! E pillanattól fogva nagy
kegyelemben állott a pálos barát a lengyel király előtt.
<span class="pagenum"><a name="Page_123" id=
"Page_123">-123-</a></span></p>
<h2><span class="smaller">IX. FEJEZET.</span><br />
TÖBB FÉNY, TÖBB HOMÁLY.</h2>
<p>Zápolya János a hosszú út alatt, melyet együtt tettek meg Fráter
Györgygyel, körülményesen beavatta a szerzetest az országos
események titkos részleteibe.</p>
<p>Abban az időben a nyilvánosságnak nem volt semmi hiradó eszköze:
a mi a magasban történt, azt csak kevesen tudták.</p>
<p>Annyit lehetett tudni, hogy az öreg király, köszvénytől
összehuzott tagjaival, a helyett, hogy azokat a jótékony budai
sárosfürdőben áztatta volna, felment mind udvarostól Pozsonyba.
Aztán, hogy az öcscse Zsigmond lejött Krakkóból ezerötszáz lovas
kiséretében szintén Pozsonyba, ott egy darab ideig vendégeskedtek,
parádéztak, templomoztak; onnan aztán magyarok, lengyelek
felczihelődtek Bécsbe, a hová őket Miksa császár felhivatta. Miksa
Trautmansdorfig eléjök jött s a két királyt e szavakkal üdvözlé:
«Isten készítette nekünk e napot: örvendjünk, vigadozzunk
elragadtatásunkban!»</p>
<p>Az összejövetelnek pedig az volt a czélja, hogy Ulászló leányát,
Annát, a ki már akkor tizenhárom esztendős volt, eljegyezzék
ünnepélyesen Ferdinánddal, Ausztria főherczegével, Miksa
unokájával. A vőlegény is annyi idős lehetett, mint a menyasszony.
Az eljegyzés egész ünnepélyességgel lett megtartva a bécsi szent
István templomban. Ulászlónak úgy összezsugorodtak a ujjai a
köszvénytől, hogy a tollat sem birta fogni, mikor e nagy horderejű
okmányt alá kellett írni; úgy vezette a kezét a pergamenen
Zsigmond, lengyel király.</p>
<p>A szerződésnek titkos pontja arról szólt, hogy ha a gyermek
Lajos király utódok nélkül talál meghalni, a magyar koronát. Anna
királyleány, férje Ferdinánd örökölje. <span class=
"pagenum"><a name="Page_124" id="Page_124">-124-</a></span></p>
<p>A pozsonyi rendek nevében a nádor, Perényi Imre, tiltakozott az
alku ellen; de aztán később ő is csak aláirta a szerződést.</p>
<p>Zápolya János ezáltal elesett attól a reménytől, hogy a király
leányát ő vehesse feleségül. Ez az út a trónhoz el lett zárva
előle. Más utat kellett keresnie. A nemességben most is hatalmas
pártja volt; hanem az udvari méltóságok jobbadán elpártoltak tőle.
A legbefolyásosabbak eleve ellenségei voltak.</p>
<p>Legerősebb támasza, Zsigmond lengyel király, egyszerre csak
cserben hagyta. Pedig sógora volt: Borbála férje. Zsigmond is Miksa
tervét segítette elő.</p>
<p>Bármilyen csodálatos volt is e megváltozás, könnyü volt
kitalálni a magyarázatát.</p>
<p>Azt tartja a magyar közmondás, hogy «megemlegeted a napot,
melyen bántottad a papot!»</p>
<p>Zápolya már a magyarországi főpapok között is sok ellenséget
szerzett magának, s ez által azokat mind Miksa császár pártjára
terelte; de a legnagyobb hibát követte el akkor, a midőn a lengyel
papi dolgokba is beleártotta magát.</p>
<p>A przemysli püspökség megürült, s abba Tomiczky vágyódott.
Zápolya ennek útjába akart állni. Lehet, hogy egyenes lélekből
tette; nem tartotta a ledér világfit egyházfejedelmi polczra
valónak; mást ajánlott Zsigmond királynak: Hammel Mihályt, Ulászló
gyóntató udvari papját, a ki az ő titkos hive volt. S a huga,
Borbála királyné által igyezett Zsigmondra hatni, hogy ezt az
utóbbit nevezze ki püspökké. Ez Tomiczkynek tudomására jutott; s
ettől fogva az egykori benső megbizottból legkeserübb ellensége
vált Zápolyának. Ő elnyerte a püspökséget, s Borbála veszté el a
trónt. A trónt és a násznyoszolyát. Helyét egy olasz szépség
foglalta el: Sforza Bona. Zsigmond király udvarában már akkor az
olasz kalandorok játszották az első hegedüt.</p>
<p>Midőn Fráter György a királyné ólomkoporsóba zárt <span class=
"pagenum"><a name="Page_125" id="Page_125">-125-</a></span>
holttestével Krakkóba megérkezett, az első tekintetre átlátta az
egész dráma szövevényét, mely itt lejátszódott. A tragédiának vége
volt: kezdődhetett a komédia.</p>
<p>A király nem birta elrejteni örömét, midőn a barát hirül adá
neki, hogy elhozta holt nejét, Zápolya meghagyásából, Krakkóba. Ez
volt a haldokló végkivánsága.</p>
<p>Junóra! Legfőbb ideje volt, hogy a Jagellók sírboltjába
kivánkozzék!</p>
<p>Még aznap este ünnepélyt rendezett a király, a melyre Fráter
György is meghívatott s nagy kitüntetésben részesült. Felesen
voltak jelen lengyel és olasz főurak és asszonyságok.</p>
<p>A menyasszony a király által kezén vezetve érkezett meg a
terembe.</p>
<p>Sforza Bona magas termetű, sötétveres hajú szépség volt;
halavány, élvsóvár arczczal, nagy fekete szemekkel.</p>
<p>Fráter György észrevevé, hogy a mint az olasz hölgy helyet
foglalt, a lengyel mágnásnők egymásután felkeltek a székeikről s
elhagyták a termet.</p>
<p>Az akkori divat szerint a hölgyek hosszú halcsontos derekú ruhát
viseltek, mely olyan volt, mint a pánczél. Sforza Bona ruhadereka
elárulta, hogy miért hagyják el az asszonyok azt a termet, a melybe
ő belép. A himzések és csipkék nem voltak képesek elrejteni a
titkot.</p>
<p>Zsigmond király már akkor lehetett ötven éves. Legveszedelmesebb
kor a szerelemben. Az ötven éves férfi szerelme sárkány.</p>
<p>A király megismerteté menyasszonyával Fráter Györgyöt. (A drága
kincs meghozóját.)</p>
<p>Az olasz hölgy legyezője mögül sugva szólt a baráthoz.</p>
<p>– Látogasson meg az ünnepély után.</p>
<p>Fráter György még csak a szemébe nézett a hölgynek s már
kitalálta annak a legtitkosabb gondolatját.</p>
<p>Éjfél tájon volt vége az ünnepélynek, a midőn a hölgyek mind
eltávozának, az urak ott maradtak még bratinázni <span class=
"pagenum"><a name="Page_126" id="Page_126">-126-</a></span> és
koczkázni. Táncz nem volt, arra mégis a halott megérkezése napja
nem lett volna alkalmatos.</p>
<p>Fráter György, ki a maga egyszerű fehér csuháját viselte, a
fényes úri tömkelegben összetalálkozott Tomiczkyval, ki aranyos
selyem püspöki szutánjában páváskodott. Tomiczky ráismert a hajdani
magister kaminariusra.</p>
<p>– Ah! Mi lett a fajankóból?</p>
<p>– Az, a mi volt: fajankó. Felelt Fráter György gunyoros
alázattal.</p>
<p>– Hát már itt hagyjuk az ünnepélyt, kegyes anachoreta. S hová
innen?</p>
<p>– Egy szép hölgy látogatására.</p>
<p>Azt tudta Fráter György, hogy a titkot legjobban megőrzi a
diplomata, ha igazat mond.</p>
<p>Sforza Bona rosszullét ürügye alatt korábban elhagyta az
ünnepélyt. Meglehet, hogy valósággal rosszul lett.</p>
<p>Midőn Fráter György a Wawel-palota főlépcsőjéhez érkezett, két
álczázott alak ugrott eléje, a kiknek egy harmadik álarczos e
szókat mondá.</p>
<p>«Il Fra Bianco!»</p>
<p>Azok a szerzetest egy zárt gyalog hintóba betolták, s aztán
gyorsan loholtak vele odább. A hintó függönyei le voltak eresztve,
nem láthatta hová viszik. De abból, hogy egyszer hegynek fel
czepelik a zsellyehordók, azt eszelte ki, hogy ismét csak a
Wawel-várba térnek vele vissza.</p>
<p>Hogy sejtelmében nem csalódott, a felől egészen bizonyossá lett,
a midőn a zselleszéket felnyiták előtte, s egy függő lámpa által
megvilágított terembe vezették, s ott magára hagyták. A terem
falain felismeré azokat a festményeket, melyek Hedvig és Jagello
találkozását ábrázolják. Hires képek voltak, hű másolataikat látta
a Corvin-könyvtár gyüjteményében. E szerint Sforza Bona itt lakik
már a királyi várban. A menyasszony a vőlegénynyel egy födél alatt.
<span class="pagenum"><a name="Page_127" id=
"Page_127">-127-</a></span></p>
<p>Nem soká kellett várnia. Egy oldalajtó megnyilt, s belépett
rajta az olasz hölgy.</p>
<p>A pompás granátszin brokát öltöny helyett, melyet az ünnepélyen
viselt, egyetlen, egész termetén végig omló fehér gyapjúszövet ümeg
volt rajta. Kezében egy égő viaszgyertyát hozott, s azt egy magas
álló bronztartóba beleilleszté.</p>
<p>– Miserere mei… suttogá, a szerzeteshez közelítve.</p>
<p>– Misericordia apud Deum…</p>
<p>– Te ismerted Borbála királynét? kérdezé a hölgy.</p>
<p>– Ismertem.</p>
<p>– Neked gyónt meg halála óráján?</p>
<p>– Nekem.</p>
<p>– Megadtad neki az abszolucziót?</p>
<p>– Megadtam.</p>
<p>– A teljes absolucziót?</p>
<p>– A hitformula szerintit.</p>
<p>– És így Borbála királyné a halotti szentségek, az utolsó kenet
fölvétele után halt meg?</p>
<p>– Istennek adta át lelkét.</p>
<p>A hölgy arczán oly élénken volt kifejezve a vágy, az epedés,
megkérdezni a szerzetestől, «mit beszélt ez utolsó gyónás alatt
neked a haldokló királyné?»</p>
<p>Fráter György elérté a néma arczkifejezést. Ő is egy néma
kifejezéssel felelt meg rá, arczát magasan, büszkén fölemelve. A
meggyónt titkot az Isten szolgája csak az ő Urának mondja el.</p>
<p>Erre a hölgy kétszer hallatott valami kimondhatlan fájdalom
csikarta keserves sóhajtást, s öklével a mellére dobbantott, s
aztán csendesen térdre bocsátkozék a barát előtt, könyörgő hangon
szólva.</p>
<p>– Vedd füledbe az én gyónásomat most…</p>
<p>Fráter György visszarettent e gondolattól. Gyors elméje, mint a
villám világította meg egy percz alatt a sötét világot.
<span class="pagenum"><a name="Page_128" id=
"Page_128">-128-</a></span></p>
<p>– Miért akarsz nekem meggyónni? Én nem vagyok a te
gyóntatód.</p>
<p>A hölgy egy álomlátó elmeredő arczával, suttogá:</p>
<p>– Mert te már ismered az én bűnömet.</p>
<p>És a papnak nem volt szabad azt mondani, «nem! én nem vettem át
a haldoklótól a te bűneidnek titkát. Ő csak a saját bűneit gyónta
meg nekem. A te nevedet meg sem említette».</p>
<p>Sforza Bona megragadá a szerzetes köntösét, s görcsösen átölelte
a térdeit, úgy kényszeríté, hogy hallgassa meg a nehéz titkokat, a
mik lelkét terhelik.</p>
<p>Fráter Györgynek végig kellett azokat hallgatni.</p>
<p>Előbb a nő reszketett, fogai összevaczogtak, mikor gyónni
kezdett. De aztán a reszketés áthatott a gyóntatóra magára,
szédült, a mint az örvény egyre mélyebb és mélyebb lett előtte,
visszás érzések háborították fel nyugodt szivét. Azt a kínt érezte,
a mit egy kőszobornak kellene érezni, ha öntudattal volna
felruházva.</p>
<p>Lehetséges-e az? Hogy két nő ily egymásnak ellenmondó vallomást
tegyen, mind kettő a hét-főbűnnel terhelve meg magát, a miket egyik
a kettő közül el nem követett! Mentől több sugár esik ebbe az
örvénybe, annál nagyobb a homály annak a fenekén. Őrültség-e ez?
Lélektévedés? Valamelyik csak képzelte mind azt a bűnt, a mit
elmondott? csak a csábult fantáziája teremté azt elő?
Házasságtörés, kicsapongás, förtelem, alacsony állati indulatok!
Mind csak az ördög incselkedése lett volna? Halluczináczió? Vagy
nyugodtan kiszámított akarat? A martyr meg akarta menteni a halálra
kínzóját! Az öngyilkosság eltakarta a gyilkosságot! Oh milyen nagy
az asszonyszív szenvedélye! A milyen mély, olyan magas! Le a
poklokig, s fel a csillagokig ér.</p>
<p>A gyónó királyi menyasszony ott vonaglott a lábainál, hosszú
veres hajzatával az arczát eltakarva, és bűnbocsánatért
esdekelve.</p>
<p>A lámpa kialudt már, a viaszgyertyának az utolsó <span class=
"pagenum"><a name="Page_129" id="Page_129">-129-</a></span> kanócza
lobogott a tartóban, a szines ablakokon az első hajnalfény
derengett át, azt a két fehér alakot megvilágítva, a kik, mint két
éjjeli kisértet, mint két sirját elhagyott lélek, egymással küzdeni
látszanak. Sir mind a kettő.</p>
<p>Pedig ennek az elkárhozott léleknek is van egy mentő fonala, a
melybe megfogózik. Az, hogy egy új életnek a bizományosa.</p>
<p>Ennek az ártatlan églakónak az üdvösségeért szövetkezett a
pokollal.</p>
<p>Védelmezte magát a kétségbeesés minden eszközével.</p>
<p>Miért kellett ezt Györgynek megtudni?</p>
<p>Olyan jól el volt már temetve emlékében annak a szép tündérnek
az alakja. Egy bálványkép, a ki a milyen szép, olyan bűnös. A halál
mindent kibékit. Miért kellett ezt az alakot abból a biztos
ólomkoporsóból ujra feltámasztani, hogy világítson előtte egész
életén keresztül, mint elhihetetlen példája a hitvesi és testvéri
szeretetnek?</p>
<p>Az a nő, a ki ott a koporsóban alszik, elvállalta a mások
bűneit, s meghalt, öngyilkosnak vallva magát, a midőn
meggyilkoltatott! Azért, hogy fel ne támadjon a harag a magyar és a
lengyel között! Hogy Zápolya János és Jagello Zsigmond egymást meg
ne gyülöljék.</p>
<p>Fráter György leküzdé szive nehéz érzelmeit, visszafojtá a
könnyeket. Aztán a bűnbánó hölgy fejére tette a kezét.</p>
<p>– Nem te érted, hanem azért az ártatlan lélekért, a kit rád
bizott az ég! bocsássa meg neked a te bűneidet az Isten.</p>
<p>Sforza Bona a lábait csókolá a szerzetesnek. Azután megdicsőült
arczát felemelve, hogy a feljövő nap sugarai rávilágítottak,
kebléhez szorítá a szerzetes kezét.</p>
<p>– Hála neked, szent atyám. Végy oltalmadba ezután is engem, és
az enyéimet. Bizony szentül fogadom neked, hogy hű szolgálód leszek
mind a sirig, s a mi kivánságot <span class="pagenum"><a name=
"Page_130" id="Page_130">-130-</a></span> kimondasz előttem, az
nekem égből jött parancsolat lesz.</p>
<p>– Ámen. És most halld meg a legelső kivánságomat. Ő kivánta azt,
a megholt királyné, hogy holtteste az Ulászló Ármin király
templomában temettessék el, királyi pompával, a Jagellok
kápolnájában, az arany kupola alatt.</p>
<p>– Esküszöm, hogy a kivánságod teljesülni fog.</p>
<p>– És azt senki meg ne akadályozza.</p>
<p>– Nec portæ inferi!</p>
<h2><span class="smaller">X. FEJEZET.</span><br />
TÖRVÉNYSZÉK EGY HALOTT FÖLÖTT.</h2>
<p>Még ez időben a jezsuitarend nem volt a világon. Loyola Ignácz
még akkor Don Inigo Lopez de Recalde nevet viselt, s mint vitéz
lovag élte világát Ferdinánd király udvaránál, harczolt mórok és
francziák ellen, szerette a czifra ruhát, a szép lovakat, meg a
szép asszonyokat. Szívhölgye (a hogy maga elbeszélte egy
barátjának), nagyon magas rangú hölgy volt, több egy
herczegnőnél.</p>
<p>A hatalmas rend támadása előtt, valahány ház, annyi szokás volt
a papi rend közt. Némelyik rend nagyon szigorú fegyelmet tartott, a
másik egészen világias volt, főnemesekből lettek püspökök, s a
püspökök vezettek harczi dandárokat. A Cánonokat sem igen ismerték.
A tanácskozásokban is vegyesen vettek részt egyháziak és
világiak.</p>
<p>Mikor Sforza Bona fogadást tett fráter György előtt, hogy
Borbála királynét a Jagellok kápolnájában fogja eltemettetni, nagy
feladatot vállalt magára.</p>
<p>A halottak fölött egy tribunál itélt, melynek az elnöke maga a
király volt. Ez a tribunál minden olyan esetnél összeült itéletet
hozni, midőn egy nevezetes halott követelt <span class=
"pagenum"><a name="Page_131" id="Page_131">-131-</a></span> magának
nyugvó helyet a waweli nagy székesegyházban. Ezt a nagy tiszteletet
csak úgy lehetett elérni, ha valamennyi biró, egy ellenében,
rászavazott. Egynek kellett lenni, a ki ellenezze. Ez volt az
«advocatus diaboli».</p>
<p>De a jelen esetben tizenegy volt ellene, és csak egy mellette.
Maga a király.</p>
<p>Borbála királyné, mint öngyilkos, jelent meg a tribunál előtt. S
az öngyilkosokra irgalmat nem ismerő törvények voltak hozva.</p>
<p>A wawelhegyi fényes bazilikának tizenhat kápolnája van, azoknak
egyikében tartották a halottak fölötti tribunált. A birák egy
gömbölyű asztal körül ültek, az előlülő király széke egy lépcsővel
kimagaslott. Az asztalon hétkarú tartóban viaszgyertyák égtek,
melyek a fekete posztóval bevont kápolna sötétjét nem birták
elűzni. A gömbölyű terem ajtaja nyitva volt, azon át tört be a
halavány külfény, melyet a tornácz a felső ablakon át kapott. Itt a
külső tornáczban, az ajtó előtt keresztbe téve, volt az ólom
koporsó, melyben a meghalt királyné feküdt. A koporsó födelén volt
egy gömbölyű csiszolt kristálylap, melyen át a halott arczát meg
lehetett látni.</p>
<p>A vádlottnak az ajtón kívül kellett várni, a míg meghozzák
fölötte az itéletet. Künn, az elzárt szűk udvaron álltak egymás
mellett az aranyos halottvivő hintó, tetején koronával, és a bakó
lángvörösre festett szekere.</p>
<p>A kápolna hátterében volt két fülke, a fekete posztószőnyeg
miatt észrevehetetlen, azokban ült a vádló és a védő: Tomiczky és
fráter György.</p>
<p>Midőn a király is megérkezett, a templom belsejéből nyiló
ajtónál a tribunál syndikusa, a krakkói püspök, felszólítást
intézett hozzájuk.</p>
<p>– Intrate, qui vocati estis.</p>
<p>Erre mind a ketten beléptek.</p>
<p>Felszentelt papi személy volt mind a kettő, a kiknek nem kell
esküt letenni. Csupán a feszület megcsókolására voltak bocsátva.
<span class="pagenum"><a name="Page_132" id=
"Page_132">-132-</a></span></p>
<p>– Beszélj! Mondá a püspök fráter Györgynek.</p>
<p>A szerzetes röviden, kevés szóval elmondá, hogy ő Borbála
királyné nevében esedezik, ki bűneit keresztyénileg megbánva, a
halotti szentségeket fölvéve, örök nyugalmára szállni kivánkozik,
rangjához illő módon, a Jagellók sirboltjában eltemetve.</p>
<p>Utána beszélt Tomiczky.</p>
<p>Az ő szokott hányiveti világias modorában, mintha csak
asztaltársaság előtt adna elő emberszóló mendemondákat, darálta el
a meghalt királyné elleni vádbeszédet. Igen rossz konyhalatinsággal
beszélt, útféli mondatokkal borsozva a beszédét, úgy, hogy a király
félrefordítá a fejét.</p>
<p>Tomiczky pedig azt hitte, hogy a királynak, s különösen a leendő
királynénak, nagyon kedves szolgálatot tesz, a midőn a megholt
királynét olyan nagyon elrágalmazza.</p>
<p>Utoljára a krakkói püspök meg is sokalta már és közbeszólt:</p>
<p>– Quod multum, stultum. (A mi sok, az bolond.)</p>
<p>Erre aztán Tomiczky diadalmasan ragyogó arczczal fordult fráter
György felé, ki halálsápadtan, mozdulatlanul, mint egy sirszobor,
állt a király karszéke mellett balfelől.</p>
<p>– Ámde a legfőbb bűne a halottnak, mely őt a királyi sirboltban
nyugvásra méltatlanná teszi, az elkövetett öngyilkosság! mondá
Tomiczky.</p>
<p>– Való-e ez? kérdezé a pater syndikus, fráter Györgyhöz
fordulva.</p>
<p>– Való.</p>
<p>A király egy nagyot sóhajtott. Vajjon egy nagy tehertől
szabadult-e meg a lelke, vagy egy még nagyobb teher sulyosult
reá?</p>
<p>Erre Tomiczky teljes diadalérzettel vonta elő a szutánja
kebléből az összegöngyölt pergament.</p>
<p>– Akkor én követelem az egyházi kánonok értelmében a vádlotton a
kiszabott büntetést végrehajtani. <span class="pagenum"><a name=
"Page_133" id="Page_133">-133-</a></span></p>
<p>S azzal felolvasá egyenkint a kánonokat, melyek «de sepultura»
(temetkezés) és «de suicidio» (öngyilkosság) s kiváltképen «de
sepultura asinina» (szamaras temetség) intézkednek.</p>
<p>«Canon 9–12» – «Canon 23 qu. 5» – «Canon 11–12 X».</p>
<p>Megannyi szent és megmásíthatatlan parancsolat.</p>
<p>S ezeknek értelmében követelte Borbála királyné holttestén a
megtorló bűntetést végrehajtani. Koporsója egyházi beszentelés
nélkül éjjel, népelnyugvás idején, a hóhér szekerén, szamár által
vontatva, vitessék ki a városon kívül, s a peczérek által a bitó
alatt legyen elsirolva.</p>
<p>A király rémtekintettel nézett fráter György arczába: Tudsz-e
itt segíteni, ember?</p>
<p>Tomiczky büszke elégültséggel tette le a kánonok másolatát
tartalmazó tekercset a syndikus elé, s aztán gúnyos lenézéssel
sandított félvállról fráter Györgyre: «nos! magister kaminarius,
hát van erre valami diákságod? Fajankó!»</p>
<p>Ekkor aztán megszólalt fráter György. Igen szép, választékos
latinsággal beszélt. Elismerte a kánonok intézkedéseinek
helyességét. Valóban szükséges a szigor a keresztyének között. Ámde
az egyházi atyák kivételeket tesznek az általános szabályok alól.
Szent Eusebius megengedettnek tartja az öngyilkosságot azon
esetben, ha egy tiszta erényű hölgy, azért, hogy szüzességét
megóvja, önkezével szerzi meg a halált. Szent Chrysostomus
mentséget nyujt az öngyilkosnak abban az esetben, ha az tettét
őrültségi rohamban követte el, a midőn nem tudta, mit cselekszik, s
bűne az incselkedő sátánra hárul. Ez esetben, ha nem is a teljes
egyházi pompát javasolja, de elengedi a meggyalázó temetést, sőt
megengedi a csendes misét az elhunytért, sőt annak templomi
sirboltban eltakarítását. Végül pedig Szent Hieronymus egyenesen
erénynek hirdeti az olyan öngyilkosságot, melyet valaki hazájának,
<span class="pagenum"><a name="Page_134" id=
"Page_134">-134-</a></span> vagy a keresztyén egyháznak javára és
üdvére követett el. Ily esetben az önmagát megáldozó tette
martyriumnak veendő, s annak a teljes egyházi pompa és beszentelés
megadandó.</p>
<p>Fráter György egyenkint szedte elő csuhája oldalzsebéből az apró
vaskos könyveket, s ráfordítva az idézett lapokra, odarakta azokat
a birák elé.</p>
<p>A szerzetes tudákossága fölöttébb meglepte a tribunál tagjait,
Tomiczky sárga lett a düh és irigykedés miatt; ilyen replikát nem
várt a lenézett baráttól. Az idézett patresek pedig egészen
ismeretlenek voltak előtte. Korlátolteszű emberek szokása szerint a
gorombaságban kereste a felülkerekedés módját.</p>
<p>– Flocci! Nihili! Kiálta mérgesen. Mit imponál nekünk
Hieronymus? Hieronymus egy hitetlen eretnek volt, a ki a konstanczi
zsinaton megégettetett, istentagadás miatt, s hamvai a Rajnába
szórattak. Az ő doctrinái nem alterálják a kánonokat!</p>
<p>Most azután fráter György idején valónak találta, az ellenfelét
tökéletesen a sarka alá gázolni.</p>
<p>– Ime nézzétek szent atyák ezt az ignoráns stupidus embert, a ki
összetéveszti Hieronymus Faulfischt, Husz János czimboráját, a ki
szarvakat emelt a pápai hatalom ellen, szent Hieronymussal, az
antiochiai patriarchával, a szentirás magyarázójával, a szüzek
kolostorának és az asszonyi egyházi rendeknek megalapítójával, a
psalteriumok és homiliák tudós szerzőjével, a kinek csontjait
ereklyeként őrzik Rómában, a Vatikánban. És ilyen ember ül a szent
sanhedridban, bölcseségükről hirhedett lengyel prælatusok között, a
kinek leczkéket kellene venni a krakkói szeminárium legutolsó
novicziusától! És ilyen ember tart itéletet az asszonyok
legtökéletesebbje fölött, Jagello Zsigmond király felesége, Jadviga
fölött.</p>
<p>(Borbálának, a midőn lengyel királynévá lett, a nemzet
kegyeletétől őrzött Hedvig nevet kelle fölvenni = Jadviga.)
<span class="pagenum"><a name="Page_135" id=
"Page_135">-135-</a></span></p>
<p>Erre a kegyetlen megtaposásra Tomiczky elnémult, szeme szája
elmeredt, egy szónak nem volt ura többé.</p>
<p>A syndikus még meg akarta menteni a mit lehetett, a lengyel
püspöki kar tekintélyéből az idegenhoni zserzetessel szemben, s azt
a kérdést intézte fráter Györgyhöz:</p>
<p>– És már most a három egyházi atya közül melyiknek az
enuncziaczióját idézed a klientélád védelmére? vajjon szent
Eusebiusét-e, ki a szűzi erény megóvásánál engedi meg az önkéz adta
halált, vagy szent Chrysostomusét, ki a biblia szavait idézve: «ne
itéljetek, hogy ne itéltessetek», megbocsát az öngyilkosnak, ha az
gonosz szellemtől volt megszállva, avagy pedig szent Hieronymusét,
a ki azt mondja, hogy az öngyilkosság erény, ha az a hazának és a
keresztyénségnek javára szolgált?</p>
<p>– Bizonyára szent Hieronymusét.</p>
<p>– S állíthatod, hogy Jadviga Borbála királyné öngyilkossága
által hazájára nézve üdvös cselekedetet vitt véghez?</p>
<p>– Valóban azt tette, még pedig mind a két hazájára,
Magyarországra és Lengyelországra nézve egyetemleg.</p>
<p>– Megerősíted ez állításodat papi hiteddel? kérdé a püspök.</p>
<p>– Lelkem rajta. Mondá fráter György, kezeit mellén keresztbe
téve.</p>
<p>És lelkében igazat mondott. A szó szerinti értelemben nem. A
haldokló nem mondta azt neki. De ő túltette magát a holt betükön, s
a kitalált igazság értelmében beszélt. Borbála bizonynyal
megáldozta magát azért, hogy mind a két hazájáról nagy
veszedelmeket elfordítson.</p>
<p>Lengyelország forrongott Zsigmond király késő őszi szerelme
miatt. A szerelem tárgya miatt is. Sforza Bona nem volt törvényes
szülött. Ő Gonzaga herczegnek balkézi leánya volt. S a lengyel
nemesség büszke a családfák tisztaságára. A szerelmes király
botlását csak a házasság takarhatta el, az is keservesen, s ez nem
mehetett végbe, <span class="pagenum"><a name="Page_136" id=
"Page_136">-136-</a></span> míg Borbála meg nem hal. Hát Zápolya
haragja? Bizonyára az a fehér arcz ott a koporsófedél kristály
lapja alatt, az választotta el a két nemzetet, hogy fegyverrel ne
rontson egymásra. S lengyelnek magyarnak ez idő szerint szorosan
össze kellett tartani.</p>
<p>Talán a bírák is megértették ezt a talányt.</p>
<p>Az itélet tizenegy szóval egy ellen, azt mondá ki, hogy Borbála
királyné érdemes a Jagellók sírboltjában egy fülkére, csupán azt
köték ki, hogy sírkövére egyedűl a «Jadviga» név legyen
fölvésve.</p>
<p>Tomiczky még protestált, de a király szavába vágott:</p>
<p>– Hallgass! A királyné föl van oldozva a vádak terhe alól és én
meghagyom és megparancsolom az egyháznagyoknak és a világi
főméltóságoknak, hogy a megdicsőültet királyi felségéhez illő
pompával takarítsák el, ravatala a királyi vár czimertermében
állíttassék fel, körülvéve Lengyelország, Lithvánia, Brandenburg és
a Pokuczföld czimereivel, hét napig a nép tiszteletének ki legyen
téve a koporsó s az alatt a harangok felváltva szóljanak a város
templomaiban. A beszentelésre valamennyi püspökök és praelatusok
felgyülekezzenek, a temetés órájában a nemes testőrség sorfalat
képezzen a Wawel-templomig a posztóval bevont utczán. A Jagellók
kápolnája a koporsó előtt megnyittassék, melyet az ország főfő
zászlósai vigyenek a sírboltig vállaikon, a vár minden ágyui
salvékat dörögjenek, a megboldogult királyné emlékének
megörökítésére emlékpénz veressék, s az a nép között szétszórassék,
e hét nap alatt az egész országban minden lakomázás, tánczolás,
játék és virginálás betiltassék. Végül a megholt leli üdvéért száz
engesztelő mise mondassék. Ez királyi óhajtásom és
parancsolatom.</p>
<p>Tomiczky csak most kezdte észre venni, hogy a király kedélyében
minő változás történt. Felületes észjárásával nem birt annak az
okára rátalálni.</p>
<p>A király még azután azzal is kitüntette kegyes jó indulatát,
hogy fráter Györgyöt bizta meg a királyné requieme <span class=
"pagenum"><a name="Page_137" id="Page_137">-137-</a></span>
alkalmával tartandó egyházi gyászbeszéddel. Fráter György lengyelül
is olyan ékesen tudott beszélni, mint latinul és magyarul.</p>
<p>Az itélet kimondása után maguk a főtisztelendő birák vevék
vállaikra a koporsót s a kápolnából az udvaron álló díszes hintóba
emelték, úgy szállíták azt a királyi várig. A király fedetlen
fővel, a főpapok a kis capuciummal a fejükön kisérték odáig a
koporsót gyalog.</p>
<p>A gyászünnepség azon rendben történt meg, a hogy azt a király
elrendelé. Nagy volt a sokadalom mind a köznép, mind a slachcziczok
részéről, a főurak teljes gyászpompában jelentek meg a temetésre s
minden szerzetes rendnek ott volt a küldöttsége a requiemen.</p>
<p>Fráter György halotti beszéde mindenkit meghatott. Szép nyelv és
igazán érzett mondások tették kitünővé.</p>
<p>A gyászszertartásra azután következett a nagyszerű halotti tor,
mely késő éjszakáig foglalkoztatá az ünneplő gyülekezetet. Ez mind
Lengyelországban, mind Magyarországon így volt szokás.</p>
<p>A király félrevonult a torozó társaságból, a mint megbántás
nélkül tehette.</p>
<p>A várpalotából a templomba sietett. Ott a sekrestyéstől egy
lámpát kért s egyedül, senkitől nem kisérve, leszállt a Jagellók
sírboltjába.</p>
<p>A sírboltban égett az örök lámpa.</p>
<p>A halvány fénynél egy fehér csuhás szerzetest látott a király, a
királyné koporsója előtt térdepelni és imádkozni. El volt rendelve,
hogy egy barát éjjel-nappal imádkozzék e helyen.</p>
<p>A király fellépdelt a márvány-lépcsőkön, melyek a koporsóhoz
vezettek, s lámpájával oda világítva a kristálylapon keresztül
meglátszó halott arczába, sokáig elmerengett rajta, közbe egy nehéz
sóhaj tört ki kebléből, mely közel volt a zokogás hangjához.</p>
<p>S ennek a hangnak viszhangja támadt, sóhaj és zokogás.
<span class="pagenum"><a name="Page_138" id=
"Page_138">-138-</a></span></p>
<p>A király figyelmessé lett az imádkozó barátra. Oda világított az
arczába a kézi lámpával. Megdöbbent, a midőn ráismert.</p>
<p>– Fráter György! Te vagy itt?</p>
<p>Arra az is fölveté a fejét:</p>
<p>– Zsigmond király! Te vagy itt?</p>
<h2><span class="smaller">XI. FEJEZET.</span><br />
FOKRÓL-FOKRA.</h2>
<p>A király leszállt a koporsóhoz vezető lépcsőkön a baráthoz.</p>
<p>– Istenhez folyamodtam nagy szorongattatásomban és ő ime
meghallgatott engem. A megboldogult lélekhez fohászkodtam és ő
meghallotta fohászomat. Te vagy az, a ki segítségemre küldve
lettél.</p>
<p>A két férfi azután hosszasan merengve nézett egymás szemébe. E
néma szembeszéd alatt azt tudakolá a barát a királytól, «mit
siratsz te a halott királynédon, a kinek a halálhire rád nézve csak
örömhir?» A király pedig azt kérdé a baráttól, «miért jösz te éjnek
éjszakáján ide, az én királyném fölött virasztani? Mi volt ő te
neked?»</p>
<p>Megtalálták-e a választ egymás tekintetében?</p>
<p>Fráter György megtalálta s ki akart térni előle.</p>
<p>– Fölséges úr! Én csak az igazságot védelmeztem, s
kötelességemet teljesítettem.</p>
<p>– Az én lelkemet nagy nyugtalanságtól szabadítád meg vele. Én
téged kinevezlek a leendő királyné gyóntató atyjává.</p>
<p>S azzal saját melléről leöltve a nehéz arany lánczot, azt a
szerzetes vállára kapcsolá.</p>
<p>– Van szüksége az én fehér csuhámnak erre az arany lánczra?
<span class="pagenum"><a name="Page_139" id=
"Page_139">-139-</a></span></p>
<p>– Ennek az arany láncznak van szüksége erre a fehér
kámzsára.</p>
<p>– Hogy-hogy lehetnék én azonban a leendő királyné gyóntatója?
holott nekem vissza kell térnem az én hazámba, a hol zárdafőnök
vagyok.</p>
<p>– Mától fogva több vagy, mint sajóládi apátur. A mai szent napon
szerzetes testvéreid, a czensztochovoi pálosok conventet tartának,
mindnyájan meg voltak hatva a királyné fölött tartott halotti
beszéded ékes és tudományos voltától s az apáturság vacantiában
lévén náluk, téged választának meg czensztochovói apáturrá,
valamennyi szavazattal.</p>
<p>A czensztochovoi apáturság volt a pálos rend leggazdagabban
javadalmazott zárdája. Ezt még a Magyarországon székelő főapátur is
promotiónak tartá.</p>
<p>– Saját érdekemért elhagyjam-e a hazámat?</p>
<p>– Hazád érdekéért kell azt tenned. Te tudod azt jól, hogy
Lengyelország nyugalma Magyarországnak oltalma. Azért jöttél ide a
királyné űgyét védelmezni. Folytasd a munkádat. Láttad ma azt a
pompát, a mit a lengyel főrendek és főpapok összehalmoztak a sírba
szálló királyné tiszteletére, hallottad az utczákon a nép
zsolozsmáinak égretörő hangjait: ez mind egy protestatió volt az új
királyné ellen. Ugyanezek a mágnások, nemesek és parasztok átokkal
és szitokkal fognak a királyi vártól a wawel-templomig a díszhintó
után rohanni, mely Sforza Bonát a menyegzői ünnepélyre viendi, s a
kik Jadviga királyné koporsóját virágokkal áraszták el, azok
szalmakoszorukat és az utczák szemetjét fogják az utána következő
királynéra szórni. És az összes lengyel főpapok között nem lesz egy
sem, a ki ez esküvőnél pontifikáljon és ráadja az áldást. Én
ismerem az én népemet. Te az ég által lettél küldve a mi
megszabadításunkra. A czensztochovoi kolostorban te, a főapátur
egész csendben, minden világi pompa nélkűl, elvégzed a szertartást.
Mint nem e nemzet szülötte, nem törődöl a lengyel nemesség
indulatoskodásával. És megmented a trón iránti tiszteletet.
<span class="pagenum"><a name="Page_140" id=
"Page_140">-140-</a></span></p>
<p>Fráter György végig tekintett az egész helyzeten.</p>
<p>A király kénytelen bünös szerelmét törvényesíteni. Sürget az idő
és a természet. Nincs haladék a népharag lecsillapultát bevárni. S
a lengyelnél a nép érzülete alkotó és romboló erő. A szeretett
királyért százezernyi hadsereg tömörül össze, s megy vele minden
poklokon keresztül, legázol tatárt, muszkát, oláhot, de a megvetett
királynak nincsen tábora, egy szégyenfolt cseppenjen a
biborpalástjára s a kész százezernyi tábor szétrepül, mint egy
ködkép.</p>
<p>– Elfogadom a testvérek választását.</p>
<p>Igy lett Fráter György a leggazdagabb, a legtekintélyesebb
pálos-zárda apáturává.</p>
<p>Nyolczadnapra Jadviga királyné temetése után végbement a királyi
pár esküvője a czensztochovoi monostor Szent-György templomában.
Fráter György volt a szertartást végző pap.</p>
<p>Egy hónapra ezután ismét ünnepélyes szertartást látott a pálosok
kolostora, keresztelőt. Ismét Fráter György volt az egyházi
szertartást végző pap, aki Zsigmond király és Sforza Bona királyné
ujszülött leányát a keresztségben «Izabella» névvel adományozá.</p>
<p>… Ez az Izabella volt a gondviselés által elküldve, hogy egykor
Zápolya János felesége s aztán Magyarország uralkodó királynéja
legyen.</p>
<p>Jegyzet. 1715-ben jelent meg Párisban Bechet Augustintól, az
useri templom kanonokjától írva egy nevezetes monografia e czím
alatt: «Histoire du ministere, du cardinal Martinusius, archevêque
de Strigonie, Primat et Regent du Royaume de Hongrie etc. Dedie A.
S. A. S. Monsigneur le Prince Ragotski. Avec Approbation et
Privilege du Roy». Martinuzzi bibornok, esztergomi érsek, primás és
Magyarország kormányzójának története. Felajánlva ő fensége Rákóczy
fejedelemnek. A király helybenhagyásával és szabadalmával. A
szabadalom 1715 márcziusban kelt, tehát még XIV. Lajos által lett
helybenhagyva, <span class="pagenum"><a name="Page_141" id=
"Page_141">-141-</a></span> ki azon év őszén halt meg. A mű kiadója
Jean Geoffroy Nyon.</p>
<p>Ez a munka a leghitelesebb adatokból van összeállítva s
rendkívül érdekes részleteket tartalmaz Martinuzzi életéből, melyek
több helyen értelmes helyreigazítással szolgálnak. Különös, hogy
nagy történetírónknak, Horváth Mihálynak erről a nevezetes
monografiáról nem volt tudomása frater György monografiájának
megirásakor. Ebben az mondatik, hogy a budai pálos kolostor főnöke
fráter Györgyöt Lengyelországban a krakkói kerületben levő
czensztochovoi zárda főnökévé, priorává nevezte ki. Ellenben Bechet
igy adja elő ez eseményt.</p>
<p>«Ses grands talents le firent considerer avec distinction dans
son Ordre, Sa reputation y devint si grande, que l’Abbé du fameux
Monastere de Censtoconiano en Pologne étant décédé, quoique dans un
autre Royaume, et une Province eloignèe, les Religieux sé’tant
assemblez en Chapitre general pour s’élire un autre Superieur, ils
jetterent les yeux sur George, et d’une voix le choisirent pour
leur Abbé.»</p>
<p>(Nagy tehetségei megkülömböztető tekintélyt szereztek neki az
egész Rendnél, jó hire oly nagy lett, hogy miután a hirhedett
czensztochovoi kolostornak Lengyelországban meghalálozott az
apátfőnöke, bárha más országba való volt is, s oly távoleső
tartományba, még is az általános káptalani gyűlésen az új
főnökválasztásra egybegyűlt szerzetesek Györgyre vetették a
szemeiket s egyhangulag őt választák meg apátjukká.)</p>
<p>Tehát a lengyel szerzetesek választották meg és pedig apáturrá,
nem pedig a budai zárda nevezte ki perjellé Czensztochovoba. Ez a
hirhedett s királyilag dotált kolostor nem is lehetett filiája a
budakeszi szerény zárdának, melynek épülete ma is fennáll, mint egy
sváb tehenész gazdasági tanyája.</p>
<p>S a mit Bechet ír továbbit Martinuzziról, az ismét ez adat
hitelességét erősíti meg. <span class="pagenum"><a name="Page_142"
id="Page_142">-142-</a></span></p>
<p>«Cette election honorable flattoit son penchant, cependant il en
apprit la nouvelle sans aucune emotion, et toujours il montoie sang
froid en pareilles occasions. Il semble, que les dignités et les
honneurs venoient au devant de lui, jamais il ne fit paroitre
d’empressement pour les acquerir et les remplit toujours avec une
grande dignité. Dès quil eut pris possession de son Abbaie, il en
règla les affaires temporelles avec une prudence, et les
spirituelles avec un zèle admirable. Comme il avoit on discernemans
singulier a connoitre le caractère des esprits, il distribua les
emplois selon la portée d’un chacun. Jamais il n’exigea de devoirs,
dons il ne donna l’exemple, toujours le premier et le dernier aux
exercises de la regularité.»</p>
<p>(Ez a megtisztelő választás hizelgett az ő hajlamainak, azonban
ennek a hirét minden felindulás nélkül fogadta. Mindenkor hidegvért
mutatott hasonló alkalmaknál. Úgy tetszik, hogy a kitüntetések
helyébe jöttek, soha sem mutatta, hogy azoknak elnyerésében
serénykedik, s azokat mindig nagy méltósággal töltötte be. A mint
birtokába vette az apátságot, annak a világi ügyét nagy eszességgel
hozta rendbe, s a lelki ügyeit bámulatos buzgósággal. Minthogy
különös tehetséggel birt a szellemi karakterek
megkülömböztetésében, a hivatalos teendőket kinek-kinek a
hivatásához alkalmazva osztotta ki. Soha sem követelt oly
kötelességeket, a mikre maga ne adott volna példát. S a vallásos
gyakorlatoknál mindig ő volt az első és az utolsó.)</p>
<h2><span class="smaller">XII. FEJEZET.</span><br />
VISSZA!</h2>
<p>És mikor mindezen feladatait befejezte fráter György, akkor azt
mondá a lengyel királynak:</p>
<p>– És már most megyek az én hazámba vissza, mert ott több szükség
van rám, mint Lengyelországban. <span class="pagenum"><a name=
"Page_143" id="Page_143">-143-</a></span></p>
<p>S azzal otthagyta a gazdag, világhirü czensztochovoi apátságot,
a fényes krakkói királyi udvart s visszament Sajó-Ládra, a szegény,
földhöz ragadt parasztjai közé.</p>
<h2><span class="smaller">XIII. FEJEZET.</span><br />
«ULTIMUS SURCULUS MASCULUS.»</h2>
<p class="center">(Az utolsó férfi-sarj.)</p>
<p>Martinuzzi, a mint ismét visszatért sajóládi apátságába, legfőbb
törekvését arra fordítá, hogy iskolát építtetett s abban a
szerzeteseivel ifjakat és véneket írni, olvasni tanittatott.
Magáról tudta, hogy milyen nagy szenvedés az a lelki vakság.
Egyebet nem igen tanítottak. A nyomtatott könyv még ritkaság volt,
a mi volt, az diákul volt.</p>
<p>Egy délután, midőn a mezei munkából térne haza fráter György
(versenyt szokott kaszálni a jobbágyaival, lássák, hogy a munka nem
Istenátok), vállán volt a kasza, az utcza végén a piacz felől nagy
hujjahó támadt, az iskolás gyerekek sivalkodtak: «Törökök jönnek!
Medvét mutogatnak!»</p>
<p>Nem volt pedig semmi török, semmi medve, hanem két idegen utazó,
egy asszony, meg egy férfi lóháton. Igaz, hogy a férfinak a gubája,
fejébe nyomott süvege, bozonttal benőtt pofája adott némi okot az
efféle összetévesztésre, a nőalaknak is keleties köpenyege volt, s
a feje turbán forma bugyolával körültekerve, melynek patyolatvége
még az állát és száját is eltakarta, úgy, hogy csak a szeme, meg az
orra volt látható és aztán férfimódra ült a nyeregben, a mi ismét
szokatlan volt ezen a vidéken. Aztán olyan nyelven beszélt a
néphez, a min mindenki nevetett. «Szarkanyelven beszél!»</p>
<p>Fráter György ráismert ez idiomára. Valami keveréke volt az a
dalmatának, meg az olasznak. Emlékében volt még. Odament a lovagló
nőhöz s megszólítá üdvözölve. <span class="pagenum"><a name=
"Page_144" id="Page_144">-144-</a></span></p>
<p>– Dicsértessék a Jézus. Mit keres kelmed itt asszonyom?</p>
<p>A nő lóhátról beszélt hozzá.</p>
<p>– Mindörökké ámen! Hallod-e te barát, mondd meg nekem, hol van
itt a lakása a főtisztelendő és nagyságos Martinuzzi Utyessenovich
György apáturnak?</p>
<p>– Én vagyok az az apátur, jó asszony.</p>
<p>– Hallod-e te barát, ne tarts ám te engemet bolonddá! Tudom én,
hogy milyen egy apátur! Annak veres öv van a derekán, arany láncz a
nyakában, azon arany-kereszt fityeg, akkora karbunkulusok rajta,
mint egy babszem, ezüst nyelü görbe bot a kezében, nem kasza, mint
a tiedben.</p>
<p>– Mégis csak én vagyok György apát, jó asszony.</p>
<p>– Hallod-e te barát! Ne gondold ám, hogy én valami jött-ment
vagyok, mert én nemes asszony vagyok. Láttam én már papot eleget.
Egy bátyám püspök volt Scardonában, palotában lakott, az engem
mindig az asztalához ültetett, valahányszor hozzá mentem.</p>
<p>– Anyám! Édes anyám! Kiálta fel fráter György s eldobva a kaszát
a kezéből, odarohant a nőhöz s a körül álló nép láttára,
megcsókolta a kezét.</p>
<p>– Ne mondd már! Te barát! Te volnál az én kis Gyuriczám? Ez a
nagy mahumedember?</p>
<p>– Én vagyok az a te Gyuriczád, a kit kivert a palotájából a
scardonai püspök, azért, mert megszégyenítettem, hogy téged nem
ültetett az asztalához.</p>
<p>– No erről ismerek rád! Most is olyan goromba ficzkó vagy,
mindenkinek szemébe mondod az igazat. Ennyi nép előtt! Minek
hazudtolsz meg?</p>
<p>– Hiszen nem értik ezek, mit beszélünk.</p>
<p>– Mert buták! No hát te itt vagy, de hol van az apátúr?</p>
<p>– Mondom, hogy én vagyok az.</p>
<p>– Hát erre tifelétek csak ilyenek az apáturak? No de jó ez a
palóczoknak. No hát hol a lakásod, vezess oda. Tudsz-e helyet adni
nekem, meg a lovászomnak, lovastul?</p>
<p>– Külön házat adok lakásodul. <span class="pagenum"><a name=
"Page_145" id="Page_145">-145-</a></span></p>
<p>S azzal kötőféken fogva a mokány paripát, melyen az asszony ült,
maga vezeté őt fráter György a kolostor bástyafalán belül épült
házig, mely vendégek számára volt berendezve minden világi
kényelemmel. Magának a kolostornak a küszöbét idegennek nem volt
szabad átlépni, nőnek legkevésbbé, még egy anyának sem.</p>
<p>… Husz év óta nem látták egymást.</p>
<p>Az asszony bizony nagyon megvénült, arczán nagyon meglátszott a
viszontagság. Ostoba piktor az idő! Mentől tovább dolgozik az
arczképünkön, annál jobban elrontja azt.</p>
<p>A vendégház ajtajánál a csengésre előjött a kulcsár felesége. Az
is hajlottkorú nő volt és ment minden szépségtől. Fráter György
megparancsolá az asszonynak, hogy a vendégnőt lássa el mindennel, a
mire szüksége van. Ő maga nem követte a házba az anyját, ezt
tiltotta a zárdai regula.</p>
<p>Hanem a vacsoránál összejöttek. Ugyanazon épületben volt a
refektorium. A hosszú nagy terem közepén egy vas rácscsal volt
kétfelé zárva, mely az étkező asztalt is felosztá. A rács egyik
oldalán étkeztek a barátok, a másikon az idegen vendégek.
Beszélhettek egymással, de nem találkozhattak.</p>
<p>Utyessenovicsné asszonyom előre kiment a konyhába, megnézni, mit
főznek? s megkóstolá az ételeket. Kezdett jó véleménye lenni az
apátság felől.</p>
<p>Mikor aztán a kókvia csengetyűje jelt adott a vacsorához, ő már
ott ült a tárkonyos bárány mellett a rácson innen, mikor a barátok
a rácson túl egyenkint belépkedtek az étkezőbe s kiki elfoglalta a
maga székét.</p>
<p>Nagy megelégedésére szolgált azután, midőn látta, hogy a mint
legutolsónak belép az ő fia, egyszerre valamennyi barát mind feláll
a helyéről, sorba odajárul hozzá és kezet csókol neki.</p>
<p>Fráter György pedig, a helyett, hogy az első ülést elfoglalná,
odamegy a rácshoz, szerzetestársaihoz latinul <span class=
"pagenum"><a name="Page_146" id="Page_146">-146-</a></span> szólva:
«ime az én anyám» (egyike a Krisztus emlékezetes végmondásainak), s
a rácson át kezet csókol az anyjának. És azután oda ül a legalsó
helyre, hogy az anyjával beszélhessen, maga helyett a guardiant
ültetve az első helyre.</p>
<p>– Beszélhetsz anyám. A testvérek nem értenek olaszul.</p>
<p>– Majd ha végig ettük a vacsorát.</p>
<p>A derék asszonyság értesülést szerzett a konyhában, hogy az ő
megérkeztének örömére nagy vendégség készül. «Csak léféle hétféle
lesz!» a hogy a palócz dicséret jellemzi a jó lakomát.</p>
<p>S az ilyen jó vacsorát bizony kár volna elrontani a rossz
hirekkel.</p>
<p>Csak azután, hogy az utolsó fogást is eltakarították az
asztalról, a birsalma liktáriumot, akkor kezdett el a jó asszonyság
hozzá fogni a keserves nagy zokogáshoz.</p>
<p>– Tudod-e azt, szívtől szakadt magzatom, Gyuriczám, mi hozott
most engem ide? A te szegény apád küldött engem ide. Halálán van
szegény. Téged akarna még egyszer látni. Halálán van biz az.
Megsimította a guta. Se kezét, se lábát nem birja, csak még épen
hogy beszélni tud. Mindig engem csufolt, hogy olyan sokat darálok,
azt mondta, ha én egyszer meghalok, a nyelvemet külön kell
agyonverni, mert az még akkor is kerepelni fog. S itt van ni,
megbüntette az Isten, ő lett a példa, hogy ő maga meghalt, csak a
nyelve maradt élve. Oh szegény uram, de keservesen sirok
miattad.</p>
<p>Fráter György nem szólt közbe. Engedte a neki eredt garatot
lejárni.</p>
<p>– Hát bizony csak arra a hirre esett össze az én jó uram, hogy a
legkedvesebb fiát, azt a Mártont, a ki épen olyan fekete vaklincz
volt, mint az apja, a ki téged, mikor kicsi voltál, annyiszor
megbubolt, a ki engemet mindig «sztará opiczának» gunyolt, a ki a
hadnagy volt a muskétásoknál Belgrádban…</p>
<p>– Nos? Mi lett vele? <span class="pagenum"><a name="Page_147"
id="Page_147">-147-</a></span></p>
<p>– Agyonlőtték a pogányok, a szarácsiak, meghalt. Isten legyen
irgalmas szegény lelkének.</p>
<p>A mostoha anya ájtatosan keresztet vetett magára.</p>
<p>– Szegény bátyám! S nekem azt még nem hozták hirül.</p>
<p>– Arra vártunk, hogy majd ünnepre eljön a kápsáló barát, annak
adjuk át az izenetet.</p>
<p>– Holnap requiemet tartunk az üdvéért.</p>
<p>– Ez volt ám az utolsó világra való fia az öregnek. A belgrádiak
egy kivájt fűzfaderékba fektették a holttestét, azt tele öntötték
szurokkal, úgy küldték haza az apjához Kamizácz várába. Az öreg
rögtön ledobbant a lábáról, két napig se étele, se itala nem volt,
csak mindig a fia nevét nyögte, «Mártonkám! Jó vitéz Mártonkám!» S
azóta sem engedi eltemettetni. Ott tartja a hálószobájában azt a
szurokkal beöntött fűzfaderekat, s egész nap hozzá beszél. «Nincs
már több fiam. Nincs több Utyessenovits sarjadék!» Egyszer aztán én
megszólítottam. «Édes atyus! Dehogy nincs több fiad! Hát a mi
Györgyünk?» «Az a barát?» mordult rám az öreg. Nem tudtunk ám mi
még akkor felőled egyebet, mint hogy baráttá lettél, olyanná, a ki
koldulni jár leptikával.</p>
<p>– Hiszen én küldtem hozzátok izenetet, mikor apáturrá lettem,
rövid idő mulva.</p>
<p>– El is hozta a leveledet az ünnepi látogató barát, de az öreg
fel sem bontotta, nem tud ám már olvasni a szeme miatt, más ember
meg nincsen körülötte, a ki az iráshoz vagdalna, magam sem töröm a
tollát.</p>
<p>– De én egyebet is küldtem nektek a levéllel együtt.</p>
<p>– Igen, egy ostyepkát. Hiszen az is szép volt tőled. Egy ünnepi
ostyepka, az apád neve, meg a czímere volt rá kiformálva.</p>
<p>– No hát mit csináltatok azzal a sajttal?</p>
<p>– Megbecsültük szépen, eltettük az almáriumba.</p>
<p>– S nem vágtátok fel?</p>
<p>– Az öreg nem engedte. Hogy ő a czimerét nem hagyja
szétdarabolni. <span class="pagenum"><a name="Page_148" id=
"Page_148">-148-</a></span></p>
<p>– Abban a sajtban száz arany volt elrejtve.</p>
<p>Az anyóka összecsapta a kezeit s sirtában nevetett.</p>
<p>– Száz arany a mi házunknál! Szent atyám! A hol egy aranypénz
meg nem tudott melegedni, a hogy jött mingyárt elgurult. Ha én azt
az öregnek most a fülébe kiálthatnám, egyszeribe talpra ugrana s
összeütné a bokáját! Száz arany az ostyepkában! De hát a barát mért
nem mondta?</p>
<p>– Neki sem volt tudtára adva. Azért zártam a sajtba, hogy
útközben a bojnyikok el ne tökítsék, de a levélben meg volt
írva.</p>
<p>– Azt pedig olvasatlan hagyta az öreg. No de már most ő kivánja
a látásodat. Azt mondta, megbocsát.</p>
<p>– Más szót mondok, én viszem meg az ő számára a mennyei hatalom
bűnbocsánatát.</p>
<p>– Jaj! Nem akar ám úgy látni, mint papot. Azt akarja, hogy rád
szálljon az egész örökség, úgy a hogy van. Három fia volt, mind a
három, egyik a másik után a pogányokkal harczolt, úgy esett el. Azt
akarja az öreg, hogy állj helyükbe, te vagy az utolsó. Vedd fel a
kardot. Neked adja a legjobbik kardját, a kit már régen csak
mankónak használ, még sem teszi le a kezéből soha s éjszaka maga
mellé fekteti hálótársnak. Te viseld már ezután, te vágd vele a
pogányt, mint a tököt. Azután neked adja a jó hátas lovát, egész
nyeregszámostól, a ki gyöngyházzal van kirakva. Te rád hagyja a
tornyos várát, a kolnáját, az istállóját. Tied lesz a hét falu, a
nagy erdő, meg a dülőben levő földek. Azután meg a négykerekü
patakmalom, meg a fürészmalom, meg a nagy szilva aszaló, meg a
présház és a pincze, no aztán a magtár!</p>
<p>György engedte az anyját beszélni, nem szólt közbe. Pedig tudta
jól, hogy azoknak a szépen hangzó neveknek nincs már igaz értékük a
valóságban, a kard rozsdás, a paripa inpókos, az akol üres, a
szántóföld parlag, a jobbágy koldus, a malom nem jár, a pincze
kong, a magtárból az egerek is rég elszöktek. <span class=
"pagenum"><a name="Page_149" id="Page_149">-149-</a></span></p>
<p>– Ezt mind átadja neked az én uram, a mint hazajösz az ősi
várba. Azt tehetsz vele, a mi neked tetszik. Te tartod fenn az
Utyessenovics nevet.</p>
<p>György még erre sem szólt semmit, pedig az öreg asszony
számított az ellenmondásra.</p>
<p>– No úgy-e hogy fenntartod? folytatá, és aztán a nagy
Utyessenovits családnak nem fog magva szakadni soha.</p>
<p>Erre sem szólt semmit a pap.</p>
<p>Ekkor aztán az öreg asszony maga kezdett hozzá a
czáfolgatáshoz.</p>
<p>– Én mondtam az öregnek, hogy hova gondol? Fiunk György már
felszentelt pap, annak nem lehet megházasodni, az nem hagyhat maga
után ivadékot, hanem az öreg letorkolt. «Mit tudsz te ahhoz? Hát az
orosz kanonokoknak nincs-e feleségük? pedig azok is pápisták. Hát
az utolsó Thurzónak, pedig már püspök volt, nem megengedte-e a
pápa, hogy hires nevezetes familiájának fentartása végett feleséget
vegyen? s aztán lett hét leánya! Hát az Utyessenovics család
kedvéért nem teheti-e meg, a kik még híresebbek a Thurzóknál? Aztán
elkezdett az öreg csunyákat mondani, a miket én szájamra nem
vehetek. Azt mondta, mit neki valamennyi szerzet? Naplopó,
dologkerülő, éhenkórász valamennyi barát. Ő nem egyezett bele, hogy
az ő fia barát legyen. Csapja földhöz azt a csuhát, hagyja benőni a
pilist a fején hajjal s aztán danolja el azt a nótát, hogy:</p>
<div class="poem">
<div class="stanza"><span class="i0">«Nem leszek én többé
barát<br /></span> <span class="i0">Levetem a barát
csuhát<br /></span> <span class="i0">Eldobom a
könyvecskémet<br /></span> <span class="i0">Ölelem a
menyecskémet.»<br /></span></div>
</div>
<p>Az öreg asszonyság el is danolta azt a tréfás ritmust a fia
előtt.</p>
<p>Fráter György pedig mindezt hallgatta nagy lelki nyugalommal.
Tisztában volt már vele, hogy miért akar ő vele <span class=
"pagenum"><a name="Page_150" id="Page_150">-150-</a></span> az apja
beszélni, de az iránt is, hogy mi az ő leghelyesebb tenni
valója.</p>
<p>– Jól van édes anyám. Mondá a nemes hölgynek. Majd ellátogatok
az apámhoz.</p>
<p>– De hamar ám, mert az nem halogatja, mint a zsidó a
halálát.</p>
<p>– Holnap mindjárt útra kelünk, csak elébb megtartjuk az elhunyt
bátyámért a requiemet.</p>
<p>A requiem másnap a legteljesebb pompával ment végbe. A barátok
és novicziusok khorusban énekeltek, a pontifikáló apátúr felvette
ez alkalomra azt a pompás fehér selyem palástját, melyre az ezüst
sasokat maga a lengyel királyné himezte.</p>
<p>A gyászszertartás után pedig befogatott a könnyű kocsiba s
körülhordá az öreg asszonyságot az egész gazdaságon, az apátsághoz
tartozó falvakon, megmutogatá neki a gulyákat, nyájakat, a jól
mivelt földeket, jóllét és tisztaság beszélt maga magáért. Ez nem
kolduló barátok gazdasága többé. Délben ismét bőséges lakoma
következett, azután az úti fáradalmak kipihenése, másnap kora
hajnalban útra kelés.</p>
<p>Fráter György, a maga személyére, a legnagyobb egyszerűséget
követte, kocsin soha sem járt, lóra sem ült, hamarább járt gyalog,
beutazta az egész felvidéket és soha más öltönyt nem viselt, mint
azt az egyetlen fehér csuhát a testén. Ámde mikor a betöltött
állásának tekintélyét kellett kimutatni, akkor aztán tudott pompát
kifejteni. És most alkalom volt rá, midőn atyja várában látogatást
tesz. Lássa meg Kamizácz vára, hogy mi egy sajóládi apátúr?</p>
<p>Az útra befogatta azt a díszes, veres bőrrel bevont hintót,
melyet a hozzá való négy lengyel lóval együtt Zsigmond királytól
kapott az installátiója alkalmával, abban csak két ember számára
volt ülés, egymással szemben, a főpap mellett nem ülhet senki.</p>
<p>Mikor Anna asszony meglátta apátúr fiát, az arany <span class=
"pagenum"><a name="Page_151" id="Page_151">-151-</a></span>
lánczczal a nyakában, s az azon függő drágaköves kereszttel,
elszörnyedését anyai figyelmeztetésben fejezé ki.</p>
<p>– Jaj, édes fiam, ha ezt az aranylánczot meglátják a nyakadban,
megölnek érte az erdőben a bojnyikok.</p>
<p>Lesz róluk gondoskodva. A sajóládi apáturnak kisérete is
van.</p>
<p>Tizenkét darabant, hatan lóháton kopjával, hatan pedig gyalog,
karddal, muskétával, képezték a kiséretet. (Az apátúr törvény által
volt kötelezve fegyveres bandériumot tartani készen s azzal háború
esetén a nemesi sereghez csatlakozni.)</p>
<p>Akkor meg ettől a sokaságtól ijedt meg az anyja.</p>
<p>– Minden szentekre! Ki ád annyi embernek enni Kamizáczban?</p>
<p>– Annak is lesz módja.</p>
<p>Két társzekér, hat-hat jármos ökörrel, szállitotta a mindennemü
konyhára való eleséget a hintó után, még hordóval sert, bort is, és
egy átalag tokajit. A régi jó időkben bizony így készültek fel
holmi hosszabb útra. S Kamizácz vára nem macskaugrás Sajóládhoz.
Tíz nap telt bele, a míg hintóval, szekérrel odáig elvergődtek,
szerencsésen, tengelytörés nélkül.</p>
<p>A felvonuló apáturnak lassankint egész bucsújáró kisérete támadt
az ájtatos falusiakból. Olyan régen láttak már utazó főpapot ezen a
törökjárta vidéken. Fráter Györgynek sok helyen meg kellett állani
és áldást osztani, keresztelni. Mikor Kamizácz alá értek, már egész
népjárás vonult a hintó előtt, templomi zászlókkal, koszorúzott
feszületekkel, zsolozsmákat énekelve.</p>
<p>S ez mind Fráter György észjárásába illett.</p>
<p>Nem az elzüllött tékozló fiú tér haza az ő atyjának tanyájára,
hanem az áldást osztó főpap, a ki megszenteli a házat.</p>
<p>Az öreg nemes várának erkélyén ülve nézte fiának ünnepi
proczessióval bevonulását. Csatlósaival odavitette magát
karszékestül. Látta őt berobogni a felvonó hidon, <span class=
"pagenum"><a name="Page_152" id="Page_152">-152-</a></span> a négy
lovas veres hintóban. Sirt az öreg, egyrészt az örömtől, másrészt a
fájdalomtól. Az örömtől azért, hogy Isten ilyen magasra felvitte a
fiának a dolgát, a fájdalomtól meg azért, mert érezte, hogy erről a
magasról nehéz lesz azt már oda leszállítani, a hová ő
szeretné.</p>
<p>Leviteté magát eléje az udvarra, hogy ott fogadja el. Meg volt
törve az öregnek a büszkesége. Egész teste rom volt már, a lábai
megbénultak, az egyik keze érzéketlen holttetem volt, a másik meg
reszketett, a fejét egyre ingatta, mintha folyvást tagadna valamit.
György a hintóból leszállva, odasietett az atyjához, átölelte,
megcsókolta két felől az orczáját s áldást mondott a fejére.</p>
<p>– Fiam! Egyetlen egy fiam! zokogá az öreg. A bucsus asszonyok
rebegék egymásnak: «Nézd, a vén Gergely sir! Soha sem látta azt
senki.»</p>
<p>Azután nem engedé György, hogy a csatlósok vigyék fel az atyját
a hordozószéken a várba, hanem maga vette őt fel a karjára, mintha
csak egy ölbevaló gyermek volna, így vitte fel a grádicsokon. És
legelőször a kápolnát nyittatá ki maga előtt, ott ülteté le az
öreget a gyóntató székbe és maga melléje ült.</p>
<p>Jól találta. Bizony ez volt az öregnek a legnagyobb terhe, hogy
hosszú idő óta nem tudta a bűneit meggyónni. Nem jött feléje pap. A
püspök ellensége volt, a barátok meg elkerülték, mert vastag
tréfákat szokott velük űzni. Most aztán megkönnyebbült a lelke,
hogy megkaphatta az absolutiót. Még az Úr testét is átadta neki az
apátúr, (a hogy halál előtt álló hivőknek szokás.) És aztán misét
mondott az egybegyült nép előtt.</p>
<p>Ez mind nagy hatással volt a guta-ütött öreg kedélyére.</p>
<p>És még ezután sem viteté György az atyját a rendes lakószobájába
vissza. Annak a búszos odunak a látása elkomorította volna az öreg
lelkét. A rozsdás fegyverek, a rablott harczi zsákmányok, a
vadászdiadalok irhái, a medvebőrös fekhely, aztán meg az a
fűzfaderék a belezárt halottal a csatában elesett hős fiával, az
nem volt jó hely <span class="pagenum"><a name="Page_153" id=
"Page_153">-153-</a></span> a találkozóra. Anyjával kieszelte az
uton, hogy mit kövessenek. Anna asszony lát a konyha után, süt, főz
az öreg kedvencz ételeiből, a miket olyan régen nem izlelt már,
töltött bárányt, haricska-puliszkát. Az öregnek a gyomra egészen ép
volt még, valamint a tüdeje is, csak a végtagjai mondták fel a
szolgálatot. Nagy étvágygyal látott az eléje rakott ételekhez, maga
nem bírt hozzájuk nyulni, a felesége rakta falatonkint a szájába.
«Jó asszony vagy! Jó étel volt! Hol vetted?»</p>
<p>Hát még mikor azt az átalagot felnyitották s abból töltött a fia
az apjának egy tele pohárral. Igazi tokaji aszubort. Ő tartotta az
egyik kezével a poharat, a másikkal az öregnek a fejét, a míg
felhajtotta. Hajh de jó volt.</p>
<p>– Ilyet csak a mennyországban isznak, ott is csak az
apostolok!</p>
<p>– Itt pedig az apáturak. Mondá Anna asszony.</p>
<p>Ettől a pohár bortól egészen más szinben kezdte látni az öreg
nemes az egész világot.</p>
<p>Az összebeszélés szerint Anna asszony elővevé a pohárszékből azt
a bizonyos serleg alakú sajtot. (Eláll az tíz esztendeig is, s
akkor is olyan kemény, mint az első héten.)</p>
<p>– No de a mai szent nap örömére már ezt is felszeljük.</p>
<p>Hát a mint ketté vágta az ostyepkát, csak hullott ám ki belőle
az abroszra az áldás, a sok szűz Máriás arany.</p>
<p>Az öregnek az arcza nevetésre torzult.</p>
<p>– Látod atyus! Ezt küldte nekünk a mi fiunk s mi nem tudtunk
róla! monda az asszony s az aranyat felmarkolva, odatölté az öreg
markába. De abból a reszkető kézből mind kihullott az. Ekkor aztán
az apa azt tette, hogy a reszkető kezével fölemelé azt a béna
karját s annak a tenyerébe tölteté az aranyakat, ott tánczoltak a
sárga körmöcziek azon a holt kézen, úgy gyönyörködött bennük!</p>
<p>– Aranyak! Igazi aranyak. Arany csikócskák. Motyogta az
öreg.</p>
<p>Aztán egyszerre csak elkomorodott, leszórta a holt tenyeréből az
asztalra az aranyakat s a feleségére mordult. <span class=
"pagenum"><a name="Page_154" id="Page_154">-154-</a></span></p>
<p>– No hát seperd össze, tedd el. Jó lesz neked majd móringra, ha
én meghalok. De keresztül ne lyukgasd őket a leányod számára
nyakláncznak.</p>
<p>Aztán Györgyhöz fordult.</p>
<p>– Van ám az anyádnak egy leánya is. Azután lett, hogy te itt
hagytad a várat. Férjhez is ment már valami duhajhoz. A pofáját sem
tolta ide a bojnyik, nem ismerem. Kutyaházi! No elmehetsz már a
konyhába anyjuk!</p>
<p>Az asszony sohasem ebédelt együtt a férjével az asztalnál, hanem
a konyhában.</p>
<p>– Nem akarsz atyuskám ledülni a szobádban az ágyadra,
szunyókálni? Gondoskodék Anna asszony.</p>
<p>– Nem megyek a szobámba, az elvesztett fiamhoz, itt maradok a
megkerült fiammal.</p>
<p>– Tudom, édes. Dörmögé az asszony, jelezve kézmozdulattal az
öreg háta mögött a maga véleményét, «bratinázni az aszúboros átalag
mellett». Hát az is igaz volt. Ugyis ma-holnap az élet. Kár itt
hagyni ennyi jó bort!</p>
<p>– Takarodj dolgodra, hagyj a fiammal beszélni!</p>
<p>Mikor aztán egyedül maradtak, az öreg egészen elérzékenyült a
második-harmadik pohár bornál.</p>
<p>– Látod, édes fiam. A Márton bátyádat is megölték a pogányok.
Úgy hozták haza halottan. Nem hagytam eltemetni. Ott alszom egy
szobában vele. Azt akarom, hogy együtt temessenek el mind a
kettőnket.</p>
<p>– Hagyd el ezt a szomoru gondolatot, apám; a napokat az Isten
adja.</p>
<p>– Nekem már «lőttek!» Én nem érek több reggelt. Csak a te
jöveteled volt megigérve, aztán azt éneklik: «Gergely! Nyergelj!» A
mult éjszaka mind a három fiam megjelent előttem: fehérben voltak
mind a hárman, egy fehér lovat hoztak magukkal. Az a fehér ló én
reám vár. Add ide a kezedet.</p>
<p>Az öreg megfogta azzal a reszkető kezével Györgynek a kezét,
aztán el sem ereszté.</p>
<p>– Látod, hová esett le a nagy Utyessenovics-familia!
<span class="pagenum"><a name="Page_155" id=
"Page_155">-155-</a></span> Az én apámnak még hét fia volt. Hatan
elestek a kenyérmezei ütközetben, a kik Báthory István vajda
hadnagyai voltak. Én, a legidősebb, a Szávánál harczoltam Zülfikár
bég ellen. Magam maradtam Kamizácz vár urának, a mihez huszonkét
falu tartozott, szép tornyos templomokkal. Én voltam a patronus: az
ispán. Harminczezer léleknek parancsoltam. Az első feleségem
grófleány volt. Három derék fiam volt. A negyedik te vagy – a
velenczei asszonytól. A másik három már elment. Kettő kivitte a
nevét a temetőbe: ott viselik a nagy kőkolonczokon. Ki áll
vérbosszút mind a háromért már? Ki engeszteli ki azoknak a lelkét
várbástyába befalazott török koponyákkal? Ki viszi át tovább az
örök időknek a hős Utyessenovicsok nevét? Te rád száll az mind
nap-nap után, fiam. Te vagy az utolsó fiam. Milyen dalia! Mekkora
levente! Úgy kaptál fel a karodra, mint Kinizsi a malomkövet. Ez a
kéz, ez a kar; ha ez kardot forgatna!</p>
<p>– Még forgathat, apám.</p>
<p>– A haza védelmére?</p>
<p>– A haza védelmére.</p>
<p>– Törökök vesztére?</p>
<p>– A haza ellenségei vesztére.</p>
<p>A válasz kikerülte a kérdést.</p>
<p>Az öreg nagyot fohászkodott.</p>
<p>– Neked adom a jó ősi kardomat, a kit az apámtól kaptam.</p>
<p>– Meg fogom becsülni.</p>
<p>Az öreg egyre rázta a fejét.</p>
<p>– Neked adom a pecsétnyomó gyűrűmet, a nemesi czímerrel; húzd le
az ujjamról s tedd a magadéra.</p>
<p>György megfogadta az atyja parancsát.</p>
<p>Aztán csak rátért az öreg a fődologra.</p>
<p>– Aztán még a jegygyűrűmet is neked adom, a kit a boldogult első
feleségemtől kaptam.</p>
<p>– Azt csak tartsd meg, öreg, s vidd magaddal oda, a hol a
kedveseiddel találkozni fogsz. <span class="pagenum"><a name=
"Page_156" id="Page_156">-156-</a></span></p>
<p>– Te nem akarsz megházasodni?</p>
<p>– Én már az égnek vagyok eljegyezve.</p>
<p>Az öreg haragba jött.</p>
<p>– Tudom, barát vagy! Ne czifrázd a beszédet. Mikor barátnak
álltál, még három Utyessenovics volt kivüled, a negyedikért nem
volt kár. De most már te rád szállt az egész örökség. Te vagy
Kamizácz várának az ura, a vármegye örökös ispánja, a végvidék
főkapitánya. Tied a kard, a buzogány, az igazságtevő pallos. Ez
nagyobb kötelesség, mint a te szenteltvíz-szóródnak a forgatása, az
olvasód pergetése. Az Isten hagyta meg a tíz parancsolatban:
«tiszteljed a te atyádat és anyádat!» Apád vagyok én, anyád a haza.
Gyáva vagy-e?</p>
<p>– Egybe foglalom mind a háromnak a szerelmét, apámét, hazámét és
a mennyországét; s hogy van-e bátorság a szivemben? arra majd
megfelelnek a nehéz idők.</p>
<p>– Ez nem beszéd. Megállj, fiam. Nem bocsátalak el. Fél kezem már
a koporsófödél alatt van, csak félkézzel ragadhatlak meg, még sem
bocsátalak el. A ki pap, az nem él. Az élet szeretet nélkül nem
élet. Bizony mondom neked, hogy a mi örömöket én az én asszonyomnál
föltaláltam, a mi gyönyörüségem én nekem kicsiny gyermekeim
csevegésében volt, aztán a felserdülők legénykedésében, azokat én
még a mennyországban sem fogom elfelejteni s az utolsó paraszt az ő
lakodalma napját nem cseréli el az érsek installátiójával. Isten
alkotása az asszonyi állat! Ha megismernéd, elismernéd. Vesd le ezt
a fehér csuhát. Ott van az én vőlegényi köntösöm, vedd azt fel:
egészen rád illik. Hiszen hányszor megtörtént már az az eset, hogy
az utolsó férfisarjadéknak megengedte a római szentszék, hogy
kilépjen a papi rendből és megházasodjék. S te vagy már az ultimus
surculus masculus.</p>
<p>– De én már felismertem az asszonyt s azért nem akarom
megismerni.</p>
<p>Ezzel a szóval aztán egészen elszomorította az öreget.</p>
<p>– Hát ide jutottál? Mi lesz akkor ebből a várból, ha
<span class="pagenum"><a name="Page_157" id=
"Page_157">-157-</a></span> te itten hagyod. Ez a bolond asszony
bizonyosan férjhez megy, a mint engem a föld alá tesznek s aztán
elfoglalja Kamizácz várát valami nyühöge ficsur, egy bitang morlák
s az Utyessenovics nevet kitörlik az ország krónikájából s az
Utyessenovics-czímert kapczának tépik szét.</p>
<p>Az öregnek az arcza sötétvörösre gyulladt ki, a szemei égtek és
nem jött köny az oltásukra; ajka tajtékzott a dühtől, nyomorék keze
mint a vaskapocs szorítá fiának a kezét, az egész életerő ebben az
öt ujjban tömörült össze.</p>
<p>Ekkor György odahajolt föléje s fejét keblére ölelve, mondá
neki:</p>
<p>– Bizony mondom neked, atyám, hogy nem fog az Utyessenovics-név
az ország krónikájából soha kitörültetni; bizony fogadom neked
Isten előtt, hogy az Utyessenovics-nevet olyan dicsővé fogom tenni,
hogy azt soha el nem felejti semmi nemzedék, de a míg magyar és
horvát él e haza földén, örökké emlegetni fogják.</p>
<p>Ez a szó úgy ellágyítá az öreget, hogy egy pohár bort kívánt rá
inni, ettől azután egészen pihentes hangulatba ernyedt.</p>
<p>– Látod, látod? Milyen jó, hogy idejöttél. Láttalak: öledben
hordoztál, meggyóntattál, absolváltál, megtraktáltál – jól ettem,
nagyot ittam utoljára életemben. Bizony utoljára, édes fiam.
Megnyugodtam már. Lesz szép temetésem. A bátyádat is azért nem
temettetém el, mert nem volt hozzávaló módom. Most egy füst alatt
megejtődik mind a kettő. Úgy-e, megtartod az ősi szokásokat? A hogy
egy várgrófot illik eltemetni? Emeltetsz mind a kettőnknek
ravatalt, csináltatsz koporsót, behuzatod egy vég
bakacsin-selyemmel? Hét napig ki leszünk téve? Meghivod a temetésre
Horvátország és Szlavonia nemes családjait? A sirató asszonyok
éjjel-nappal üvölteni fognak? Egy magyar hegedűs, meg egy rácz
guszlár felváltva fogja énekelni az Utyessenovicsok vitézi tetteit
a halottas tornál? Lesz ürmös bor elég? És a többi pompa?</p>
<p>– Minden meglesz, atyám. <span class="pagenum"><a name=
"Page_158" id="Page_158">-158-</a></span></p>
<p>– És aztán ott lesz a «tokos ló», az én harczi paripám, a kit
kantáron vezetnek, meg a pánczélos vitéz lóháton, a földig érő
zászló ősi czímeremmel? s mikor a sírba leeresztenek, háromszor
belelövetsz a sirunkba a te muskétásaiddal?</p>
<p>– Úgy lesz, atyám.</p>
<p>– És aztán, úgy-e megigéred, hogyha a temetés utáni torban a
vendégek birokra kelnek, mikor már jól ittak, botra, csákányra
kapnak, összeverekednek: nem választatod őket széjjel a
darabantjaiddal, hagyod kedvük szerint dulakodni? Ez is hozzá
tartozik egy főnemes halotti torához. Mentül több bevert fej.</p>
<p>György némán bólinta fejével.</p>
<p>– No hát adj még egy pohárral abból a fölséges borból.</p>
<p>Ez már az ötödik volt.</p>
<p>Erre az utolsó pohárra az öregnek az arcza elkezdett dicsőült
mosolyra torzulni, szemei valami túlvilágba látó fényben ragyogtak,
ajkai gyönyörre nyiltak fel, a ránczok elsimultak az orczáin, egy
nagyot sóhajtott s azzal hátraszegte a fejét s felnézett az égbe…
Már akkor ott ült azon a fehér paripán, a mit a fiai hoztak eléje s
vágtatott velük együtt oda, a hol azok már otthon vannak…</p>
<p>Hát ennél szebb halált egy igaz várnemes nem is kivánhat
magának.</p>
<h2><span class="smaller">XIV. FEJEZET.</span><br />
KISÉRTETEK ÉS KISÉRTÉSEK.</h2>
<p>Minden ősi szokás meg lett tartva híven az utolsó kamizáczi gróf
és hős fia kettős végtisztességtételénél. A torony ormára felhúzott
fekete zászló, közepén a nemesi czímerrel, hirdeté messziről a nagy
családi gyászt, gyors futók hordták szét a megyékbe a fekete
pecsétes leveleket, a harangok napestig kongtak szakadatlan. Anna
asszony gondja volt a vendéglátás. <span class="pagenum"><a name=
"Page_159" id="Page_159">-159-</a></span></p>
<p>Fel is gyűlt a közeli, távoli rokonság, az ispánok, dullók,
perestoldók és hadnagyok; kápsáló barátokban, pátrizáló diákokban
sem volt fogyatkozás, elfértek mindannyian a nagy várban, mely
egykor védő csapatok befogadására volt építve. Kilencz bébillér
ölte, apritotta a mangaliczát a vendégek számára. (Sertésben nem
volt hiány, azt nem kívánták meg a törökök.) Italnak ser szolgált,
ősi hagyomány szerint, melyet az asszonyok készítettek.</p>
<p>A két nemes halott ravatala a nagy földszinti tornáczban volt
felállitva; Márton ugyanabban a fűzfaderékből készült koporsóban
pihent, a melyben Belgrádból elhozták. Minden nézőbe jött vendég
hozott magával egy vasszöget s azt kalapácscsal bele verte a
fűzfaderékba. Mivelhogy az elhunyt vitéz a csatában öletvén meg, a
halotti szentségben nem részesülhet, tehát, hogy éjfélenkint vissza
ne térhessen az élőket rémíteni, a sok szegek ebben
megakadályozzák. Gergely koporsója ellenben nyitva volt s annak
minden látogató sugott valamit a feje lágyára: izenetet egy kedves
halotthoz, a mit az bizonyosan át fog adni a túlvilágon. Hét sirató
asszony felváltva jajgatott a koporsók előtt, szétszórt haját
tépve, könyeket ontva s az elhunytakat hivogatva vissza az életre.
Egy nagy kulacs, tele mézes pálinkával járt sorba a nézők
között.</p>
<p>A tornáczból nyíló nagy boltozatos pitvarban sistergett négy
üstben a vendégek számára készülő pecsenye, tüttüs, májos, a miből
kiki fatányérra szedett ki magának a hosszú kétágú villával s
letelepedett vele a tölgyfa-asztalhoz. Az asztal végén ültek a
guszlárok, a kik hosszúnyakú hegedűn muzsikáltak, görbe
nyirettyűvel s hőskölteményeket danoltak: különösen az elhunyt két
Utyessenovicsról. Mikor azok belefáradtak, akkor a magyar hegedős
foglalta el a vendégasztal előtt levő helyet, összeadván a
tehetségét a lantos diákkal. A hegedős csak muzsikált és
bohóskodott, a lantos pedig egy öthúros gitárt pengetve énekelt
zsoltárszerű áriákra hevenyészett elegyes rigmusokat. A hegedős
öreg legény volt már, a lantos <span class="pagenum"><a name=
"Page_160" id="Page_160">-160-</a></span> pedig még egész
gyerekember. Amazt Kármán Demeternek hitták, a kiről azt írja
Tinódi Sebestyén: «Sok hegedős vagyon itt Magyarországba, Kármán
Demeternél jobb nincs a rácz módba. Sokat Csélcsap Bégnek a Lippa
várába. Azt állitja, azért esnék nagy gazdaságba. Az ő hegedőjét
főhajtván rángatja.» A fiatal lantos pedig maga volt Tinódi
Sebestyén. Akkor még csak kezdte. Ő magát «Lantos»-nak nevezte, de
biz a népajk más czimmel ruházta fel az akkori vándor poétákat,
gunyolódó, vastag tréfáikért úgy hítták őket, hogy «csuf»-ok. A
«csélcsap» szó is annyit jelent, mint dévánkodás. De ezért az
elnevezésért ők nagyon haragvának.</p>
<p>Fráter Györgynek az volt a hivatala, hogy minden vendég elé
kimenjen, a ki a várkapun kocsival érkezik és azt a halottas házig
vezesse, ott a hálálkodását átvegye és viszonozza, a ravataltól
ismét az étkezőbe kisérje s miután a nélkül senki sem utazik, hogy
a kulacs az oldalára ne legyen kötve, minden vendégével egy sor
áldomást igyék a megboldogultak emlékére. Az alatt a guszlár és a
lantos elkészült az új vendég versbe szedett magasztalásával a
miért is kapott kiki egy oszporát.</p>
<p>Fráter György nem volt rendes borivó, a szerémségi ürmös borok
pedig nagyon erősek.</p>
<p>A vár mögött volt egy nagy vadaskert, mely leterjedt egész a
Karka-folyamig. Alkonyatkor, midőn már nagyon vígan voltak a
gyászoló vendégek, megszökött közülök s a hátulsó földalatti rejtek
folyosón lement a vizpartra. Két oldalt magas nyárfák szegték be a
parti utat: ősz volt, sárgultak a falevelek s hullottak magukban,
az út maga is terítve volt sárga levelekkel. A nap lement már, csak
a veres alkonyég világított a fasor végén.</p>
<p>Talán a bor lángja gyújtá fel lelkében a holt emlékeket. Hisz a
mostani zomotorról visszatérni a királynői temetésre, olyan egyenes
a járás. A fényes temetésre és a meghalásra. A meghalásról a
gyónásra. És aztán az első meglátásra. <span class=
"pagenum"><a name="Page_161" id="Page_161">-161-</a></span></p>
<p>Nem tudta elfelejteni. Akármire kényszeríté a gondolkozását,
csak megint visszatért hozzá.</p>
<p>Hogy a halottak olyan sokáig élnek!</p>
<p>Úgy járt ott abban az őszi világban, mint a hogy álmában jár az
ember, a mikor nem lépdel, hanem repül.</p>
<p>Mikor a fasor végére ért, megfordult s bandukolt visszafelé.</p>
<p>A vár bástyáin a magyar tárogatósok fujták az esteli takarodót,
andalító mélabús hangokkal.</p>
<p>Úgy rémlett neki, mintha a háta mögött siető lépteket hallana,
valaki utól akarja érni. Nem tekintett hátra. Már a közeledőnek az
árnyéka is eléje került, arra sem ügyelt.</p>
<p>Ekkor egy csengő női hang csattant meg, a nevét kiáltá:</p>
<p>«György!»</p>
<p>Erre hirtelen visszafordult. Összerezzent.</p>
<p>Az az álomkép állt előtte, a ki gondolatjait rabbá tette, a ki
lelkébe bele tudta olvasztani a maga lelkét, a meghalt, az
eltemetett s mégis mindig élő csábkép. Most itt áll megelevenülve.
Feltámadt, égből esett le, földből kelt elő? Itt van! Az alkonyfény
teljessé teszi a csalódást.</p>
<p>Az előtte termett hölgyalak karcsú, telt idomú, arcza
aranyzománczú karmin, ajkai nevető pirosak, szemei
szerelemragyogók, szemöldökei öldöklők. A tünemény előbb letérdel
eléje és megcsókolja a kezét; aztán egész elragadtatással a keblére
borul, elhalmozza arczát, szemeit, ajkait csókjaival, közben
lihegve: «György! Györgyöm! Édes Györgyöm!»</p>
<p>Fráter György érzi ajkain a forró, édes, kábító csókokat, érzi
az ideges karok ölelését, érzi a szivdobogó pihegést keblén, az
egész tündérvarázslatot, a mit egy női testnek az odatapadása
előidéz. Szemei bámulva kérdezik: «Ki vagy te? Hogy jösz ide? Nem
szenteltem be a koporsódat? Nem énekeltem requiemet érted? Hogy
jöhetsz vissza a dicsőültek paradicsomából?»</p>
<p>S a csábító alak elérti a kérdést s még meg is felel rá.
<span class="pagenum"><a name="Page_162" id=
"Page_162">-162-</a></span></p>
<p>– Én vagyok Borbála! A te Borbálád!</p>
<p>A «te» Borbálád!</p>
<p>Hisz ez a pokol játéka.</p>
<p>Kiderűl aztán a talány egész egyszerűen. A tüneményes alak
mögött megérkezik egy elmaradt kisérő, egy férfi, rücskös,
borvirágos pofa, tagbaszakadt, bicze-bocza manó-alak, az is oda
térdepel le György elé s kezet csókol neki alázatosan s vigyori
hizelgéssel mondja neki:</p>
<p>– Ez a te hugocskád! Az anyád leánya, Boriska, az én
feleségem.</p>
<p>Azzal félretolva a hölgyalakot, maga borúl Györgynek a keblére s
ő csókolgatja össze maszatos szájával arczát, szemét, száját a –
kedves sógorkának.</p>
<p>Ezzel aztán el lett űzve a varázslat.</p>
<p>Hát ezek testvércsókok voltak. Két olyan testvéré, a ki soha sem
látta egymást.</p>
<p>Hát természetes, hogy a nővér is eljött az apa és fivér
temetésére.</p>
<p>Az sem csodálni való, hogy e gyászalkalomnál elébb tört ki az
öröme az élő bátya látásán, mint a siralma a megholt apa és bátya
fölött.</p>
<p>Észrevette azonban és helyreigazította a tökéletlenséget a vele
jött férj. Ő kezdett el a felesége helyett sírni, jajgatni.</p>
<p>– Jaj, ne ítéld meg azt a buta asszonyt, szent atyám, sógorom,
hogy elfelejtette, a mire otthon betanítottam, hogy a mint téged
meglát, rögtön síráson kezdje. Oh, drága jó egyetlen atyám! Oh,
szeretett, vitéz sógorom! Hogy nem válthattalak meg benneteket a
véremmel. Hogy nem láthattalak még egyszer az életben!</p>
<p>Györgynek eszébe jutott, hogy mi véleményt fejezett ki előtte az
öreg úr a veje felől.</p>
<p>Az ember ordított, mint egy præfica, a kinek az a hivatala.</p>
<p>– Jól van, jól, csitítá őt az asszony. Csak te eredj fel a várba
és ott nyivákolj tovább; megvigasztalódol a tütü <span class=
"pagenum"><a name="Page_163" id="Page_163">-163-</a></span>
mellett. Hagyj engem itt a főtisztelendő apátúr bátyámurammal
beszélni.</p>
<p>A ragyabunkó szót fogadt, s újból kezet csókolva az apát úrnak,
nyakába ölté az uti iszákot s felbaktatott a várba, otthagyta a
feleségét.</p>
<p>– Védelmezd meg ezt a szegény elhagyatott árvát, szent atyám,
kedves sógor uram!</p>
<p>Borbála hagyta a sánta urát előre sietni s maga igen lassú
léptekkel haladt utána, kezében tartva a bátyja kezét. Ők is a
vadaskert palánkja melletti utat követték; a rövidebb alagutban
sötét volt már.</p>
<p>Borbála az egész úton tartotta a bátyját panaszszal. Egy részt
testvéri bizalmaskodás, másrészt papnak tett gyónás volt az; mind a
kettő titok, a miből ha kiszivárog valami, az majd nem a György
hibájából esik meg; ő mind a két alakban megőrzi a szentséget.</p>
<p>A bizalmas beszélgetés mellett azonban nagy időhaladékkal értek
fel a várba, a hová Szeszvetics uram (a férj) jó eleve
megérkezett.</p>
<p>Anna asszony már a várkapuban várt rájuk türelmetlenül.</p>
<p>A két hölgynek, a mint egymáshoz jutottak, az volt a dolga, hogy
hangos sírásra fakadva, egymásba ölelkezzenek s a néző közönséget
fájdalmuknak kifejezésével teljesen kielégitsék. E közben
odaérkezett Boriskának a férje is, a ki pártul fogván a feleségét,
elvezeté a halottas tornáczba, Anna asszony ellenben kinn maradt az
ámbituson s a fiát visszatartá.</p>
<p>– No tudom, telepletykázta a füledet ez a beste lélek én
ellenem. Egy órával később értetek fel a várba, mint az ura. Tudom,
hogy bekötötte szépen a koszorúmat előtted! Elmondta, milyen rossz,
kegyetlen anyja voltam. Hogy idejekorán férjhez adtam. Még alig
nőtt ki a gyermekczipőkből. Az urára is panaszkodott, tudom, hogy
részeges, makutyi, himpellér, hogy én választottam ki a számára.
Erővel tuszkoltam el a háztól. De azt nem <span class=
"pagenum"><a name="Page_164" id="Page_164">-164-</a></span> mondta
el, úgy-e, hogy kénytelen voltam őt férjhez adni, mert olyan
macskatermészete volt, hogy valami szégyent ne hozzon a házhoz; nem
bírtam őrizni; örültem rajta, hogy akadt egy ember, a kivel
tisztességesen beköthettem a fejét. Hiszen derék nemes ember! Jó
familiából való. Aztán mikor kicsipte magát, egészen helyrelegény
volt; azóta verte meg a ripacs. Ha részeges lett belőle, annak is
az asszony az oka, mert buvában iszik a jámbor, annyi bánatot
szerez neki ez a gonosz teremtés.</p>
<p>S aztán következtek az adatok és bizonyítékok kifogyhatatlan
mennyiségben, mindaddig, a mig Borbála ismét elő nem került a
halottas házból; akkor aztán az anya és leánya ismét összeölelkezék
s ujra kezdte a sirást s azontul feltett szándékuk volt Györgyöt
egyedül nem hagyni a másik nővel, a mit azonban megzavart a
kulcsárné, a ki azzal a kérdéssel rohant az úrnőjéhez, hogy melyik
ártányt kell holnapra leszurni? A miért aztán Anna asszony erősen
lehordta.</p>
<p>– Hát nem tudod, hogy holnap megérkezik főtisztelendő
nagybátyám, a scardonai püspök, a zárai kapitánynyal? Azokat nem
lehet sertéshussal traktálni.</p>
<p>– De hát mit vágjunk egyebet?</p>
<p>György elérté a példálózást.</p>
<p>– Jól van anyám. Vágass le egyet a tulkokból, a mik a
társzekerekkel jöttek; úgy is nektek hagyom azokat, vissza nem
viszem.</p>
<p>– Óh drága, kedves jó fiam! Sivalkodék Anna asszony, György
nyakába borulva.</p>
<p>De Borbála asszonynak is gyors eszejárása volt.</p>
<p>– Abból a hat tulokból vágass le Anna, a melyik az én részem!
(Fenntartotta az osztályos jussát!)</p>
<p>A miért egy baziliszkus tekintet volt a jutalma Anna asszony
részéről.</p>
<p>S aztán igy folyt szép egyetértéssel. A melyik a két nő közül
egyedül kaphatta Györgyöt, az telesuttogta a fülét vádakkal,
panaszokkal, követelésekkel. – Időközben <span class=
"pagenum"><a name="Page_165" id="Page_165">-165-</a></span> pedig,
ha egymással maradtak négy szemközt, nagy nyelvelésnek mentek
végére: osztoztak az edényeken, a butorokon, a köntös darabokon; ha
pedig idegenek elé kerültek, akkor sirtak és egymást csókolták.</p>
<p>Azt a kölcsönös leszólásokból megtanulta György, hogy a szép
Borbálánál nagyon ki van fejlődve a heves temperamentum. – De hát
Anna asszonynál valjon visszafejlődött-e már?</p>
<p>Végre megérkezének a várva várt vendégek, Martinuzzi Vitellius a
scardonai püspök és a zárai kapitány, Peszeky Samu uram.</p>
<p>A püspök hordozó szekéren jött, mely két bivaly hátára volt
kötve. Egyéb szerszám meg nem birta volna. Azon husz esztendő óta,
hogy Györgyöt kikergette a palotájából, még jobban meg lett áldva a
termete a kegyes férfiunak. A szemei alig látszottak ki az arczából
s a szája összecsücsörödött miattuk, a hogy csecsemőknél látni; a
tokájától nem tudta a fejét forditani; a kezei is olyan kövérek
voltak, hogy az ujjait nem birta egymásba dugni imádkozás közben.
Két ember támogatta kétfelül, mikor járásnak indult. Azért is nagy
tekintélye volt a nép előtt.</p>
<p>Sokkal mostohábban bánt a természet a kapitánynyal. Az meg olyan
ösztövér volt, hogy a két pofája majd beszakadt s a szemei
kidülledtek a soványságtól. Ez lóháton érkezett.</p>
<p>Fölöttébb kedélyes volt a viszontlátás a nagybátya és az
unokaöcs között. Jól emlékezett a püspök a hajdani lurkóra. Magának
vindikálta az első érdemet, hogy az öcscse ilyen nagyra vitte.</p>
<p>– Látod, ha én akkor a gorombaságodért meg nem kásztigállak: nem
volnál most apátur! Reménylem, hogy most már jobb véleményed van a
papok felől?</p>
<p>Fráter György ugyan őrizte a nyelvét, hogy valamit feleljen
rá.</p>
<p>Anna asszony ma különösen meg volt elégedve, annálfogva folyvást
sirt. Az uj gyászruhája is elkészült s egészen <span class=
"pagenum"><a name="Page_166" id="Page_166">-166-</a></span> jól
illett a termetére. A tornyos főkötő is, fátyollal köröskörül
lekötve, emelte a hatást. Ha György magától észre nem vette volna,
valószinű, hogy Borbála rávezette volna a figyelmét, hogy Anna
asszonynak az arczszine müvészi élénkitést nyert ez ünnepélyes
napok alatt. Szokás az ezen a vidéken. Az öreg asszonyok is
használják a pirosítót.</p>
<p>A temetési szertartásnak délután kellett végbemenni, annak
bevett rendje szerint; az ebéd a kitünőségek számára az emeleti
czimerteremben lett felterítve. Az asztalfőt foglalta el a püspök,
mellette az apátur és a zárai kapitány. Ide nem hitták fel a
lantost, hegedüst, meg a guszlárt, a miért azok eléggé orrolának: a
püspök tiltakozott a virginálás ellen a szent ceremonia előtt.</p>
<p>Ebéd előtt a két előkelő vendég fakgatni kezdte Fráter Györgyöt
a jövendő elhatározása iránt.</p>
<p>A püspök diákul beszélt hozzá, a mit a kapitány nem értett, a
kapitány pedig magyarul, a mit meg a püspök nem értett. A többi
vendég urak egyiket sem értették. Annálfogva igen kedélyes volt a
beszélgetés.</p>
<p>– Hát bizony most te vagy az ultimus surculus masculus az
Utyessenovics familiából, Fráter György. Neked kell a familia
fenntartásáról gondoskodnod: mondá a püspök.</p>
<p>– Bizony szép méltóságra emelkedtél a magad eszétől,
főtisztelendő atyámfia. Mondá a kapitány. Te rád még nagy méltóság
vár ezen a magasztos dicső pályán.</p>
<p>Fráter György pedig tudta jól, hogy hová vergálnak ezek az
urak?</p>
<p>– Én azt mondom neked Fráter György, szólt diákul Martinuzzi
Vitellius: hogy nagy bolondság lesz tőled, ha most le nem teszed
azt a barátcsuhát s bele nem ülsz az örökségedbe; mert ha te
leveszed a kezedet Kamizácz váráról, biz oly prédára jut ez az
egész szép dominium, a hogy elharácsoltatott a János herczeg
fejedelmi birtoka az özvegy által. <span class="pagenum"><a name=
"Page_167" id="Page_167">-167-</a></span></p>
<p>Ellenben Peszeky Samu uram azt mondá magyarul:</p>
<p>– Ne aggódjál édes öcsém apátur a miatt, hogy mi lesz az őseid
örökéből? Az árváknak és özvegyeknek atyja majd gondoskodni fog
azokról.</p>
<p>György csendesen várta, hogy mi lesz ebből?</p>
<p>– Látod Fráter György ezt az átellenedben ülő urat, – mondá a
püspök. – Bizony nem mondhatnám, hogy akár vitézsége, akár
bölcsessége által jutott volna ahhoz a méltósághoz, a mibe bele
szottyant; hanem inkább azért, mert izgága ember volt: olyan helyre
küldték, a hol senki sem bánja meg a tanácsát. – Látod, milyen
czingár, milyen göthös? A boszorkányok járják. A szájában hordja
már a harangozó pénzt. Ezt elviszi nem sokára az ördög. Szent, hogy
utána tégedet fog a király megtenni zárai kapitánynak! Nagy uraság
az, hallod-e? Ki ne szalaszd a kezedből! Mindjárt más világ lesz
ezen a vidéken, ha te fogsz itt parancsolni.</p>
<p>Azután meg a kapitány beszélt.</p>
<p>– Nézd el csak, főtisztelendő apátur öcsém, micsoda pöfeteg ez a
te nagybátyád: a nyelvét is alig tudja már mozgatni a szájában, ugy
elhizott. Maholnap megfullad a zsirjában. Minden bizonnyal te fogsz
a helyébe kerülni scardonai püspöknek.</p>
<p>S a két főur, ily szépen alkudozván egymásnak a halálára,
kölcsönösen ismeretlen nyelven, nem mulasztá el a közben egymásnak
az egészségére poharat koczintani.</p>
<p>«Szállok kendnek!» – «Conducat sanitati!»</p>
<p>Fráter György végét akarta szakitani ennek a kelletlen beszédnek
s olyan nyelven, melyet mind a két ur megértett, (horvátul) felelt
nekik egyszerre.</p>
<p>– Én, hitemhez hiven, visszatérek a zárdámba, a mint atyámnak és
bátyámnak a végtisztességet megadtam.</p>
<p>Vitellius odacsapott a kövér tenyerével az asztalra.</p>
<p>– Ilyenek a bolondok! Hát nem gondolod meg, hogy ha te itt
hagyod Kamizácz várát, a te anyád, meg a te <span class=
"pagenum"><a name="Page_168" id="Page_168">-168-</a></span> hugád
ugy össze fog veszni a bitangba hagyott örökség fölött, hogy az
ördög lesz a biró közöttük.</p>
<p>– A felől is tenni fogok. A hugámat itt hagyom az örökségben,
átruházva azt ő rá és az ő férjére; miután nekem, mint
szerzetesnek, semmi világi vagyont tulajdonomnak nevezni nem
szabad. Szegény özvegy anyámat pedig elviszem magammal az
apátságomba, a hol ő neki hátra levő napjaira nyugodalmas élete
leend, s elég dolga akad a háztartásomra való felügyeléssel.</p>
<p>Vitellius nagyot csettentett a nyelvével.</p>
<p>– Fráter György! Ez nem jó gustus. A vén anyókát vinni magaddal.
Ugyebár kapitány ur? Van sok szőlőd talán, a honnan a seregélyeket
el kell riogatni a kerepelővel? Ha már csakugyan vissza akarsz
menni apáturnak a kolostorodba: azt mondom, vidd el magaddal inkább
Borbálát. Az jobban beválik pap gazdasszonyának. Csinos, takaros
menyecske és nem fajos. Három esztendős asszony már és még se
kicsiny, se nagy.</p>
<p>Fráter György arcza elárulta a belső felháborodást e szavak
fölött:</p>
<p>– Borbála az én nővérem! vágott a szavába Vitelliusnak.</p>
<p>Vitellius nagyot nevetett erre.</p>
<p>– Jól van, jól. Hát hiszen nekünk is van hugánk. Azt jól
rendelte a bölcs gondviselés, hogy a kinek nincsen felesége, annak
legyen hugája. Mert jól esik a mi füleinknek egy asszonyi hangot
hallani a háznál. Ismered jól a magyar példabeszédet: «malo Cocam,
quam Uri». Tudod az értelmét. – No no! csak fel ne pattanj! – Félig
meddig megnyugtathatlak, a mi azt a testvéri rokonságot illeti. Ugy
apai részről absolutiot adhatsz magadnak a vérbeli rokonság
közelsége miatt. Többet tudna neked erről mondani a kapitány
ur!</p>
<p>György felháborodva kelt fel az asztaltól, s azon ürügy alatt,
hogy a feje szédül az erős boroktól, elhagyta a torozó társaságot.
<span class="pagenum"><a name="Page_169" id=
"Page_169">-169-</a></span></p>
<p>Kiment a halottas tornáczba, a hol a két ravatal volt egymás
mellé felállitva.</p>
<p>A halottak egyedül voltak. Se barát, se diák, se sirató asszony
nem törődött velük. Az mind a végtisztességtétellel volt elfoglalva
a torozó asztaloknál. Onnan áthangzott a zürzavaros zsivaj.</p>
<p>György odafektette a forró homlokát az atyja koporsójának a
jéghideg szélére. Attól kért enyhülést.</p>
<p>Oda sülyedjen-e, a hová a mindennapi emberek, a kik esznek,
isznak, vigadnak, vétkeznek, – aztán leimádkozzák, a mit vétkeztek,
s megint ujra kezdik?</p>
<p>Utolsó napja volt a zomotornak.</p>
<p>Egész sokadalom volt, a ki összesereglett a temetésre.</p>
<p>Tele volt velük minden terem, tornácz, pitvar, folyosó, istálló,
és udvar. Csak a halottas házba nem jutott ember. Az egészen üres
volt.</p>
<p>A ravatal lábánál égett egy hosszu vederben a meggyujtott
szurok, melynek lomha füstjét kiszitta az oszlopközökön át a külső
szellős levegő; a veres láng rávilágított a koporsókra. Az egyikben
az öreg családfő feküdt, sárga arczczal, mellén összetett kezekkel.
Süvege a fejéhez téve; a másikban az utolsó hős legényfiu, a
ráöntött szurok, mint egy fekete álarcz, tünteté ki nemes vonásait.
Mellettük térdelt az utolsó fiu és testvér, fehér csuhában, mint
egy sirőrző kisértet.</p>
<p>Mit sugdoshattak egymásnak?</p>
<p>A mellékteremben rákezdték már a danolást, virginálást; nem
törődtek a püspök tilalmával, lant, hegedü, guszla, csimpolya
zengett-bongott, férfi, asszony énekelt; ököllel verték hozzá a
dobot. A barát egyedül énekelte halkan a ravatal előtt:</p>
<p>«Requiem æternam dona ei Domine…»</p>
<p>Egyszer aztán ugy tetszék neki, mintha a ravatal tulsó oldalán
megszólalna rá az antiphona.</p>
<p>«Et lux perpetua luceat ei…» <span class="pagenum"><a name=
"Page_170" id="Page_170">-170-</a></span></p>
<p>Ki van ott? Felállt, oda nézett. Akkor az is felállt a
térdéről.</p>
<p>– Nővére volt az: Borbála.</p>
<p>Hát azt is ide vonta vonta valami láthatatlan erő a vigadó
gyászlakoma asztalától?</p>
<p>De mi az a láthatatlan erő?</p>
<p>Ki az, ki tul lakik a csillagokon és benn lakik a szivekben, s
itt és ott megláthatatlan?</p>
<p>A mint Borbála meglátta Györgyöt, odaomlott arczczal a földre, a
testvér lábaihoz s átölelte annak a térdeit. És elkezdett
szivszakadva zokogni.</p>
<p>– Vigy el engem innen magaddal! Légy nekem uram és királyom!
Leszek neked szolgálód, kutyád, énekes madarad. Csak itt ne hagyj,
az átkoknak és szörnyeknek a világában!</p>
<p>György fölemelte a nőt a földről; letörölte fehér ruhája ujjával
piros arczáról a könyszántotta szennybarázdát s aztán megvigasztalá
szeliden.</p>
<p>– Légy nyugodt. Gondoskodom felőled. Nem hágy el az Isten!</p>
<p>– Ha te elhagysz, az Isten is elhagy!</p>
<p>A vártoronyban «készülőre» harangoztak.</p>
<p>A harangszóra megkezdődött a kászolódás a lakomázó termekben. A
tivornyazaj félbeszakadt, felváltotta a csendes ájtatos mormogás;
az emberek imádkozásnak eredtek; künn az udvaron a gyermekek
énekkara rákezdett egy népies psalmodiát, melybe közbe dörgött a
várfalakon a taraczkok dördülése. Hármat lőttek.</p>
<p>Erre aztán mindenünnen előrajzott a tisztességtevő sokaság,
ünnepélyes komolyság ránczaiba szedett arczokkal. A lépcsőkön
alászállott az uri rend, elől a püspökkel; a férfiak után az
asszonyok. Az apátur muskétásai és kopjásai sorfalat képeztek a
tornácztól a várudvarig. Fráter György a ravatal jobb oldalára
állt, az asszonyok a baloldalra, a hogy a rend kivánta.</p>
<p>A püspök beszentelé a halottakat s arra azokat betakarták
<span class="pagenum"><a name="Page_171" id=
"Page_171">-171-</a></span> a bakacsin selyem szemfedővel, s
egyenkint hat régi fegyvertárs vállaira emelé a koporsókat és
kivitte az udvarra. Ott külön Szentmihálylovára helyezék
mindegyiket. S arra az egész sokaság letelepedék az udvaron, ki hol
helyet kapott, a czeremonia további folyamatát bevárandó.</p>
<p>Ezután következett még a bucsuztató. Ez is az ősi szokások
rendébe tartozott: az elhunytakat az ittmaradóktól sorban
elbucsuztatni, mielőtt örök nyugodalmuk helyére bocsáttatnának.</p>
<p>Martinuzzi Vitelliusnak különös módja volt a prédikálásban.
Szerette az őszinte kifejezéseket. Hogy a halottakat nem kimélte a
beszédében, hogy azoknak minden hibáikat, büneiket és
fogyatkozásaikat felsorolta, az még hagyján, azok nem haragusznak
már meg ezért; de nagyobb volt az annál, hogy az élőket is mind
rendre vevé s ugyan megmosdatá a fejét valamennyinek, szappan
nélkül.</p>
<p>A hallgatóságban ez nagy elevenséget pezsdített fel. A
megczibált felek szörnyüködtek, a többiek pedig vihogtak.
Hovatovább haladt a halotti bucsuztató, annál hangosabb lett a
zsibongás: már-már alig lehetett Martinuzzi Vitellius szavait
hallani, ámbátor még most jött csak a java.</p>
<p>Egyszerre csak feltámadt az ellenhatás.</p>
<p>Egy hang felkiáltott a gyászoló tömeg közül.</p>
<p>– Hagy el már, te hájduda, a gyatra dohogásodat! Hadd szóljanak
a hegedüsök!</p>
<p>Erre fölzendült egyszerre a hegedü és a koboz, a prédikácziót
félbeszakítva, s Lantos Sebestyén elkezdé a maga rigmusát énekelni,
lágy mélabus hangján, a vitéz Utyessenovicsok viselt dolgairól.</p>
<p>A püspököt majd megütötte a guta dühében.</p>
<p>A vastag imádságos könyvet, a mit a kezében tartott, odavágta a
hegedüsnek a fejéhez, a mire az boszuból rákezdte azt a gunydalt
huzni, a minek a dallamára egy fertelmes papgunyoló nótát szoktak
énekelni. A közönség <span class="pagenum"><a name="Page_172" id=
"Page_172">-172-</a></span> egy része nevetett a püspök és a
joculator között kifejlett derendóczián, a mitől a profánus
énekesek még jobban vérszemre kaptak. A népség ujongott rajta.</p>
<p>Fráter György azonban előrontott a koporsók mögül s utat tört
magának a sokaság között az énekesekig. S ott megragadva hatalmas
öklével Tinódi Sebestyénnek a vállát, reá rivallt.</p>
<p>– Ti «csufok!» Eltakarodjatok innen a fertelmes
kornyikálástokkal! Te pedig elhallgass a te fűzfa-verseiddel!
Eltakarodjatok: a mig korbácscsal nem veretlek ki a határból!</p>
<p>Tinódi a sértett poéta büszkeségével emelte föl a fejét az
apátúr előtt.</p>
<p>Azt, hogy «csuf»-nak nevezte, azt, hogy korbácscsal fenyegette,
még tán elnyögte volna; de hogy az ő cancionáléit fűzfaverseknek
nevezte: azt egy költő nem bocsátja meg soha!</p>
<p>– Megállj barát! kiáltá vissza eltávoztában. Ezt megkeserülöd!
Lesz még rólad is egy versem; de az nem fűzfavers, hanem nyirfavers
lesz.</p>
<p>Mint tudjuk, Tinódi irgalmatlanul beváltá ezt a fenyegetőzését.
Ez napságtól fogva engesztelhetlen ellensége lett Fráter Györgynek
s később kiadta rajta a mérgét két hosszu krónikás költeményében. A
kik ő utána ismerték meg Fráter Györgyöt: egy pokolbeli szörnyet
láttak maguk előtt.</p>
<p>Nem felejti kigyó farka levágását: nem felejti költő verse
ócsárlását!</p>
<p>Az énekesek eltávozása után igy-amugy befejezheté a püspök a
mondókáját.</p>
<p>A temetkezési szertartás azután lefolyhatott a maga rendén.
Elővezették a tokos lovat, a pánczélos lovagot, meggyujtották a
fáklyákat, vállon vitték a koporsókat a temetőig, háromszor
belelőttek a sirjaikba muskétákkal, s a sirjaik fejéhez zászlós
kopjákat tüzének s nagy halmot takartak föléjük, kiki a sisakjában
hordva hozzá a földet. <span class="pagenum"><a name="Page_173" id=
"Page_173">-173-</a></span> A harangok szóltak, a taraczkok
durrogtak egész az utolsó Kyrie eleisonig.</p>
<p>Azután ismét visszatért az egész tiszteletreméltó gyászoló
közönség a várba s folytatta a tort, a holott elhagyá vala.</p>
<p>Este már csak maga volt Fráter György józan az egész várban.</p>
<p>A tisztelt hazafiak odalenn a tornáczban már elkezdtek
dulakodni. Nagy volt a harczi lárma.</p>
<p>Fenn az emeleten is heves vitatkozás folyt már. Különösen a
zárai kapitány, meg Szeszvetics uram, a Borbála férje voltak erősen
összeakadva. Bevert fejek lesznek itt még hajnalig!</p>
<p>Az asszonyok a szobáikba huzódtak a temetés után.</p>
<p>Fráter György ott hagyta a torozókat s felkereste Anna
asszonyt.</p>
<p>– Kedves anyám, én még hajnal előtt utra fogok kelni. Egész
szeretettel hivlak meg magamhoz; szép gazdaságom van, légy te annak
az intézője; éld végig nálam csendes nyugalomban, a magad kedvére a
te özvegységedet.</p>
<p>Az özvegy asszonyság azonban nagyon összefintoritá erre orrát,
száját.</p>
<p>– Tudod, édes fiam, én már ideszoktam; itt akarok megmaradni
ezen a vidéken, ebben a házban.</p>
<p>– De hát hogy maradsz itt magadban egyedül, ebben a puszta
várban?</p>
<p>– Hát hiszen, tudod mit, édes fiam? Nem vagyok még olyan igen
vén. Még akadhat szerencsém.</p>
<p>… Fráter György még abban az órában elutazott, senkitől bucsut
nem véve. <span class="pagenum"><a name="Page_174" id=
"Page_174">-174-</a></span></p>
<h2><span class="smaller">XV. FEJEZET.</span><br />
«HANYATLÓ SZÉP HAZÁM.»</h2>
<p>Fráter György szívéből az utolsó gyöngéd érzelem is ki volt
irtva. A nő, mint eszménykép, mint királyné, mint anya, mint
testvér: – fényvesztett meteor valamennyi; a csillag, ha lehull a
földre, fekete kődarab. Azokkal a titkokkal, a mik lelkét
megterhelék, lehet még szeretni az asszonyi-állatot, de nem az
asszonyt.</p>
<p>Mindent lerázott magáról, a mi embert emberhez köt, csak az
egész nagy élő óriást látta maga előtt, a nemzetet; azt jegyezte el
magának, azt akarta meghódítani s vele együtt egy uj ivadékot
nemzeni, a mely jobb legyen a mostaninál.</p>
<p>Ez a fenkölt nagyravágyás úgy felemelte a mindennapi világ színe
fölé, hogy az egész országot végig látta a magasból.</p>
<p>Szomoru képet látott. A bomlásnak, a feloszlásnak a jelenségei
mindenütt. A trónon egy gyermekkirály, idétlen szülött, idő előtt
vénült, jót, rosszat tenni egyaránt tehetetlen. A kiskoru király
mellett a kormányzatot vezető urak között egyenetlenség,
versenygés, kapzsi birtokvágy, s mig a főúr és a főpap asztala
görnyed a dobzódó lakomák terhétől, az országgyülésnek kell külön
törvényt hozni, hogy a király konyháját «is» lássák el a
szükségessel. Törvény van elég, de azt senki végre nem hajtja,
mindenki keresztül gázol rajta, biró az erőszak; ha a nádor
összehíja az országgyülést Budára, ott a köznemesek összevesznek a
zászlós urakkal, külön válnak, elmennek vidékre Tolnára, Bácsba
országgyülést tartani s hoznak lelkes határozatokat, de azokat
senki sem szentesíti, senki sem fogadja meg.</p>
<p>Pedig arról van szó, hogy az ország végveszély elé csuszamlik
<span class="pagenum"><a name="Page_175" id=
"Page_175">-175-</a></span> alá, a török a végvárakat vívja. Csak
kétszáz harczost volna szükség Jajcza vár védelmére küldeni. Az
sincs. Se pénz, se katona.</p>
<p>A történetíró összegyűjt négy sorban annyi vádat, mely egy
szédítő örvényt tár elénk: «pártos urak, áruló udvariak, istentelen
főpapok, közerkölcstelenség, s a nemzet salakjait a felszínre toló
lázas pezsgés, s maga a jámboroknak lelketlensége, akadályozza a
törvények végrehajtását.»</p>
<p>A köznemességnél még van hazaszeretet, de nincs a ki vezesse, a
ki élére álljon.</p>
<p>A föld népe, a jobbágy, a Dózsa-lázadás óta, le van igázva, a
röghöz kötve; annak nem édes anyja többé a haza. Annak a népnek,
mely Hunyadi János és Kapisztrán barát vezetése alatt tönkre zuzta
a szultán janicsár hadait Nándorfehérvárnál, most tiltva van a
fegyvertartás, ha egy puskát találnak a parasztnál, jobb kezét
levágják.</p>
<p>Magát az ország czímerét is darabolják már. Egyik hatalmas ember
a hármas halmot tartja magáénak, másik a négy folyót a mezőkkel,
csak a kereszt nem kell senkinek. A kereszt, a «crux» nem szentség,
hanem bélyeg már, a keresztes háborúval együtt a keresztyénség ügye
is ki lett tépve a szivekből. A papot akkor emlegetik, a mikor
szidják.</p>
<p>Terjed az uj vallás. S leginkább a tősgyökeres magyarok közt
terjed. Inkább hallgatják a hegedűsöket, a lantos verselőket, a kik
gúnydalokat énekelnek a papokra, mint az egyház szolgáit, a kik
ismeretlen nyelven tartják a szertartásokat. Nem a harangszó, hanem
a hegedűszó gyüjti fel a híveket.</p>
<p>Még ekkor nem volt a szepesi «öt városos hitvallás», nem volt
törvényszabta külömbség téve kálvinisták, lutheránusok,
anabaptisták, sacramentariusok között, nem voltak főurak a
vallásujítás élén, kik városokat, vármegyéket térítsenek át a
reformátióra, de a csiráit e nagyra növendő pálmafáknak már látta
fráter György elősarjadni. És a mellett hideg itélő észszel
megtudta becsülni, hogy ezek <span class="pagenum"><a name=
"Page_176" id="Page_176">-176-</a></span> az új eszmék, melyek
neki, a római hitű papnak legerősebb ellenségei, a magyar
államférfinak leghatalmasabb támaszai lesznek.</p>
<p>És az volt fráter György egész nagy életpályájának irányeszméje:
két ellentétes erő segélyével mind a kettővel szemben
előrehaladni.</p>
<p>Nem szeretett senkit, magát legkevésbé; de ezt a mindenkitől
kizsarolt hazát, ezt igazán szerette.</p>
<p>Talán nem is helyes dolog regényt írni az ilyen alakról? Nem
volna szabad egy költött vonást hozzá adni a jellemrajzához. Nincs
is arra szükség.</p>
<p>A mit eddig a költői képzelet e regénynek nevezett életíráshoz
toldott, az nem volt egyéb, mint kitöltése azon nagy hézagoknak, a
miket a történetírók üresen hagytak. Hogyan lett a főispáni
sarjadékból Corvin János herczeg katonája? hogy lett a vajdahunyadi
közkatonából a Zápolya család kályhafütője? hogy került ez a
Szepességből a budakeszi kolostorba barátnak? Hogy lett az
írástudatlan ficzkóból tekintélytartó tudós? apátúr? lengyel főpap?
hogy lett a lengyel királynak bizalmas barátja? Hogyan hagyta el
apai örökét, mely családja kivesztével egyenesen reá szállt? erről
a történetírók mind nem adnak számot. Röviden azt irják: «tiz,
tizenöt esztendőről nem tudunk semmit».</p>
<p>A mi ezután következik, a midőn fráter György, mint egy hatalmas
vezetője Magyarország sorsának tünik fel, bámulatos eredményeivel,
az már mind feljegyzett, naplóba szedett tény. S e nagy tények
indokolásához nem kell egyéb, mint egy teljesen kiégett szív.</p>
<p>Ezentul Martinuzzi Györgyben csak egy hussá és vérré vált
eszmével van dolgunk. Fráter György egyénisége most már csak egy
abstrakt eszme, melyre a külvilágnak és a szív belvilágának
egyiránt nincs semmi befolyása. Tetteit egy messze levő czél
vezeti, mely előtt minden akadálynak le kell hullani. Külömbséget
nem vet előtte se ellenség, se szövetséges társ. Az egyiknek úgy,
mint a <span class="pagenum"><a name="Page_177" id=
"Page_177">-177-</a></span> másiknak el kell előtte mulni, míg
magában marad egyedül, egy ország sorsának vezetőjeül.</p>
<p>Egyetlen alak emelkedik ki mellette, a kit mindig maga fölé
tolt, s aki e kitüntetést megérdemelte, egykori ura és pártfogója,
leendő ura és pártfogoltja: Zápolya János. A főnemes, ki már
suhancz korában követelte a koronát s azóta soha le nem mondott
arról. Igaz magyar jellem, fajának minden erényével és hibájával
felruházva. A pórlázadás győzelmes letiprója, az erdélyi vajda, ki
egy maga veszi komolyan a haza védelmét s erős hadsereget tart
vezénylete alatt; tartománya határát mindennemű ellenségtől meg
tudja védeni, s ilyen több is van: török, oláh, muszka.</p>
<p>S ezzel szemben azok a magyar főurak, főpapok, a kik már előre
számítanak az ország szétomlására s a magyar czímert elalkudták,
elkötötték, a maguk hatalmának öregbítésére.</p>
<h2><span class="smaller">XVI. FEJEZET.</span><br />
SZENT PÁL FEJE.</h2>
<p>Fráter György minden évben kétszer fellátogatott Budára: Szent
György és Szent Mihály napján, a midőn az apátságára kivetett hadi
adót s a főapátságnak köteles hűbért felhozta. Ilyenkor a
kocsijával, lovaival rendesen Szente uramhoz szálla meg, a kinek,
mint várnagynak elég istálló, kocsiszín állt rendelkezésére; de ő
is hozott neki rendesen egy átalag máslást. A várból aztán gyalog
sétált le az apátsághoz: ott egy misét tartott, s aztán ismét
visszatért a várnagyhoz.</p>
<p>Az országban úgynevezett békesség volt ez idő szerint. Az uj
török szultánnal, Szolimánnal, három évre fegyverszünetet kötött a
király. Azt ugyan a török basák nem igen tarták tiszteletben s a
fegyverszünet alatt megostromolták Knin várát, s az annak
felmentésére sietett horvát <span class="pagenum"><a name=
"Page_178" id="Page_178">-178-</a></span> bán, Beriszló püspök
seregét csufosan megverték; magát a püspököt is levágták s a várat
elfoglalták; – de hát az ilyen aprólékosságok miatt senkinek sem
nőttek ősz hajszálak a fején az országban.</p>
<p>No a királynak, annak nőttek. Már tizenhat éves korában
elkezdett a haja őszülni. Erre aztán a gyámok, a kormányzótanács
azt mondták ki, hogy a király nagykorú már, mert a haja is őszül,
itt az ideje, hogy maga uralkodjék és megházasodjék. A
menyasszonya, Ausztriai Mária még gyermek korában el volt vele
jegyezve, azt elhozták Bécsből s elébb Székesfehérvárott karácson
havában királynévá koronázták, azután pedig vizkereszt után
nyolczadnapra megtarták a menyegzőt.</p>
<p>Mivelhogy pedig II. Lajost Csehországban is királynak hítták,
annálfogva Prágába is elvitték a királynét és ott is megkoronázták
nagy ünnepségek mellett.</p>
<p>A cseh rendek nem szavaztak meg ez alkalommal hűbért a
királynénak; (a magyarok kétszeres hűbért szavaztak meg, igaz, hogy
egyszer sem fizették meg) hanem ahelyett megajándékozták a királyt
Szent Pál koponyájával, mely nagybecsű ereklye az ideig Prágában
őriztetett, a Husszita tanok elterjedése miatt azonban nagyon
megcsökkent az ereklyék iránt való tisztelet a csehek között. S
miután megtudták, hogy a nagy apostol egyéb csontmaradványai a
budai pálosok kolostorában őriztetnek, annálfogva a kiegészítő
koponyát is odaajándékozták, a miért a király elengedte nekik a
felesége hűbérét.</p>
<p>Szent Pál feje megérkezésére azután nagy ünnepély rendeztetett a
budai pálosok kolostorában, mely e dicsőséges ereklye teljes
birtoka után valamennyi rendbeli kolostor központjává emeltetett. S
ez ünnepélyre fráter György is lejött Borsodból. A ceremoniák
végezte után estenden visszatért a várba Szente uramhoz egy «Szent
János poharára» (Sancti Johannis haustus).</p>
<p>– No ugyan jól tevé ő felsége, monda, poharazás közben
feloldódván a nyelve, Szente uram, hogy valahára <span class=
"pagenum"><a name="Page_179" id="Page_179">-179-</a></span> egy
szent fejet is hozott közénk, mert a akiket eddigelé ide hozott,
azoknak a fejeit mind el lehetne adni darabonkint két oszporáért az
ördögnek, s még akkor is az ördög volna rászedve.</p>
<p>– Emberekről, keresztyénekről nem illik igy beszélni, várnagy
uram.</p>
<p>– Hát emberek ezek? Keresztyének ezek? Farkasok, keselyük,
vampirok! ők duskálkodnak, lakmároznak, a királynak pedig hideg a
konyhája, üres a táskája.</p>
<p>– Hát hová lesz a király pénze? Az ország pénze?</p>
<p>– Hát először is a király pénze mikor érkezik, akkor teknősbéka
hátára van téve, mikor távozik, akkor pedig a nyúl farkához van
kötve. Hogy hová lesz a király pénze, meg az ország pénze? kérdezze
meg főtisztelendőséged azoktól az uj palotáktól, a miket a
Szent-György-téren lát, azoknak a kapui majd megfelelnek rá. Ott
van mindjárt a kincstartó, Szerencsés Imre uj palotája. Annak a
kapuján egyik reggel társzekérrel viszik be a sok vadat, drága
pecsenyét, zsákokat, füszerszámot, másik reggel meg hordozó
szekéren szállítják ki rajta az elázott vendégeket, a kik nem
bírnak a maguk lábán hazamenni. Ez a Fortunátus, ez a
kikeresztelkedett zsidó a mi országunknak a romlása. És ez még nem
a nagyobbik gonosz. Ennek az a szójárása, hogy «lopni és lopni
hagyni!» De nagyobb gonoszok ennél a Fuggerek, a kiknek a palotája
szemközt van az övével. No nem látni annak a kapuját soha kinyitva.
Azok nem látnak vendéget. A mit rabolnak, mind külföldre küldik. Ők
bérlik a bányákat, ők veretik a pénzt. Az ezüstöt mind kiküldik
Németországba, nekünk pedig olyan pénzt veretnek, a ki csak addig
ezüst, a míg új; ha megkopik, maga elpirul szégyenletében rezes
volta miatt.</p>
<p>Bizonyítékul odadobott az asztalra Szente uram egy nehány ilyen
szemérmetes dénárt.</p>
<p>– Még Dobzse László alatt sem volt ilyen világ, folytatá a nemes
zugolódást a várnagy. A szegény jó király <span class=
"pagenum"><a name="Page_180" id="Page_180">-180-</a></span> minden
pénzét odaadja, a míg van. Ha megszorul, küldi zálogba az ezüst
tálait, billikomait. Én tudom jól; mert én hordtam át az ezüst
marháit a Fuggerekhez, a kik zálogra adnak a királynak a saját
pénzéből iszonyú uzsorára. Soha a király, amíg meg nem házasodott,
nem kapott ebédre többet egy tál ételnél, ha hagyott belőle, az jó
volt estebédre; ha nem hagyott, akkor csillagot nézhetett
vacsorára.</p>
<p>– Hát a főurak, főpapok el tudják ezt tűrni?</p>
<p>– Van is azoknak gondjuk a királyra! Az mind olyan szent, a
kinek maga felé hajlik a keze. Tavaly esztendőben, hogy a Bakács
érsek meghalt, Szathmáry Györgyöt ültették be a helyébe. Az
istennyila bele csapott a Bakács palotájába s a kifaragott czímert
összetörte rajta. Most az új primás czímerét teszik fel rá. Csak
úgy ragyog az aranytól. Hanem a nándorfehérvári bástyák
tatarozására nincs pénze a pizetáriusnak.</p>
<p>– Hát az új nádor, Báthory miben mesterkedik?</p>
<p>– A «sánta» Báthory! No az is a vén bolond, azt gondolta, hogy
azzal, hogy új hivatalt kapott, maga is megujult, most házasodott
meg. Azt hiszi, hogy a köszvényes lábával fel tud kapaszkodni a
nyoszolyára. De mikor azt mondják, hogy «nosza lóra ülni, Belgrádra
sietni!» akkor azt nyögi, hogy «jaj a térdem, jaj a derekam!» Két
hétig tartott a hét vármegyére szóló dinom-dánom Pozsony városában.
Nádorispán uram mindennap háromszor kijózanodott. És az alatt a
király konyhamestere, Bosnyák Mátyás uram budai urak szakácsaihoz
szaladgált egy darab sültet koldulni a felséges urunk számára. – No
de hát a királynak jó szíve van. Nagyon is jó szívű. Nem azon agg a
lelke, hogy ő maga éhezik, hanem hogy a végvárak őrségei
koplalnak.</p>
<p>– Hát nem küld nekik pénzt a kormány?</p>
<p>– Talán küld, de az mind a czigány-utczára szalad. A vajda
duzzog, hogy nem őt tették meg nádornak, még öröme telik a nagy
zűrzavarban. Ő hazament Erdélybe, <span class="pagenum"><a name=
"Page_181" id="Page_181">-181-</a></span> lássák az urak, hogyan
élnek meg nála nélkül. Most már László király leánya is férjhez
ment, azután sem esenghet. A kinek legtöbb esze volna a többi
között, Kelepeczi uram, a ki most már Verbőczinek hivatja magát a
predikátumáról, egész nap ott ül a könyvei között s készíti a nagy
törvénykönyvet, azzal pedig nem verjük meg a törököt, de attól
tartok, hogy még a magyart sem.</p>
<p>– Szomorú dolgok biz ezek, édes atyámfia.</p>
<p>– Csak még szomorúbbak ne következzenek. A minap itt járt a
Soliman szultán követe, Behram bég, hozta magával az athnámét, a
kiben a «nagy úr» ujabb fegyverszünetet ajánl fel a királynak, ha
Magyarország tízezer forintot fizet évenkint a szultánnak. Hiszen
tízezer forint nem pénz Magyarországnak, ha a békességét meg lehet
rajta vásárolni; – de az a megaláztatás, hogy a magyar király
adófizetője legyen a török padisának! még is csak rettentő
gondolat! Mit tett volna ebben az állapotban
főtisztelendőséged?</p>
<p>– Hát én küldtem volna húszezer forintot – ajándékba – a szultán
nagyvezérének, hogy vetesse vissza a császárjával ezt a megalázó
követelést.</p>
<p>– Hej de kár, hogy főtisztelendőséged nem ül az ország
tanácsában. Csakugyan ez lett volna a legokosabb elbánás a
törökkel. Hanem hát a tanácsurak a tevők voltak, hogy a szultán
követjét, a Behrám béget, a kisérő bestiákkal és akancsákkal
egyetemben megfogdostaták, s bilincsre veretve bezáraták a csonka
toronyba, a hol azoknak három napig étte-itta nem volt, mert a
keresztyén főztéhez ők hozzá nem falnak, hanem csak egynehány
tikmonyból élődének, s mikor már a szomjúság csaknem halálra
epeszté őket; akkor kibocsátották s gályára szállítva, a Dunán
hazaereszték valamennyit.</p>
<p>– Hát az nem volna igaz, hogy a török követet a tatai tóba
fojtották, a hogy a kósza hír beszéli?</p>
<p>– Bizony mondom, hogy soha sem látta a szinevilágát sem Tatának,
sem a tavának. <span class="pagenum"><a name="Page_182" id=
"Page_182">-182-</a></span></p>
<p>– Más hírszellő meg azt hordja, hogy Behrám bégnek levágatták a
füleit, úgy bocsáták vissza.</p>
<p>– Csácsog a buta nép ilyenkor mindent elegybelegy, az mind csupa
szófia beszéd. Én magam kisértem le a csauszt a gályához, hogy az
utban bántódása ne legyen s bizony mondhatom, hogy meg voltak a
fülei épségben, akár legyezhette magát velük; a két czimpájában,
török szokás szerint egy-egy gyöngy függő vala, akkora, mint egy
mogyoró, még azt sem bántotta senki; pedig már ha a fülétől
megfosztották volna, a fülönfüggőjét csak ott nem hagyták
volna.</p>
<p>– Ez már szent igaz.</p>
<p>– Hanem azért elég háborúságot okozott a követ tömlöczbe
vettetése is a török szultánnal, s az most szörnyen köpi a markát,
hogy jön nagy seregestől, hogy megegyen bennünket kés, villa
nélkül. Mi pedig azt mondjuk, hogy csak hozza hát ide a tar fejét;
agyon kopácsoljuk a gyáva törököt a pecsétnyomó gyűrűinkkel. Hiszen
ha mi magyarok elsőtől az utolsóig felkelnénk, keresztűl dobnánk a
nyomorult pogányt a Bosporuson. Csak az az egy baj, hogy minden
ember utolsó akar lenni, a kik pedig elsők volnának a törvény
szerint, azok egymást noszogatják. Pál azt mondja: «ha Péter megy,
én is megyek»; Péter pedig: «ha Pál ott lesz, én is ott
leszek.»</p>
<p>– Hát arra volna mód, hogy mind a kettő meginduljon, ha az, a ki
első, állna ki elsőnek.</p>
<p>– Már mint Lajos király? Nem mondom, hogy a bátorság nem volna
meg benne, ha egyszer haragba jönne. De hát most épen nincsenek
rendén a harag napjai. Sőt inkább az örömnek a mézes hetei vannak.
A király el van a menyecskéjével, meg a sok dévánkodó udvari
czókmókkal. Egész nap csélcsapnak, lantolnak, tánczolnak; teli van
idegen léhűtővel a palota, a kik egymást azzal szólítják meg, hogy
«vas nyárs». (Was neues?) A király is örül, hogy valahára bőven
lakmározhat a felesége hozományából. Ha valaki rosz hírt hoz, eléje
sem eresztik. A múlt <span class="pagenum"><a name="Page_183" id=
"Page_183">-183-</a></span> hóban harmadszor jártak itt a
királynaszádosok, a két év óta elmaradt zsoldjukat sürgetni, s hogy
senki sem hallgatott rájuk, kapták, odakötötték a zászlóikat a
szökőkúthoz s ott hagyták, csináljon velük az ország, a mit akar,
ők nem szolgálnak többet. A minap megint itt jártak a scardonai
követek a várkulcsokkal.</p>
<p>Ez a szó kétszeresen felkölté Fráter György figyelmét.</p>
<p>– Scardonai követek?</p>
<p>– Mivelhogy a török szultán nagyon megharaguvék a követe
bezárásáért s rögtön hozzáfogott a végvárakat töretni. Nagyhamar
Scardonára került a sor, a kinek erős szikla vára vagyon.</p>
<p>– Ismerem, ott kezdtem a pályafutásomat.</p>
<p>– A vítéz scardonaiak elébb levélben izengetének a királynak, a
nádorispánnak, a horvátországi bánnak, a primásnak, hogy küldjenek
nekik vagy védelmező harczos népet, vagy pedig pénzt, hogy zsoldos
hadat fogadhassanak, puskaport vehessenek. A leveleiket pedig
mindenütt a tükör háta mögé rakták s nem válaszoltak rájuk. Ekkor
aztán a scardonaiak kiválasztának három polgárt s azok által
felküldték a királynak a vár kulcsait, hogy ha nem tudja a várát
megvédelmezni, imhol, tegye el a kulcsait legalább. A nyitott ajtón
át aztán szépen el-besétált a pogány ellenség a várba s a szép nagy
templom tornyáról leütteté a keresztet s a félholdat tüzette ki
helyébe.</p>
<p>– Hát a püspökkel mi történt? Az én nagybátyámmal.</p>
<p>– Mivelhogy a kapituláczió szerint hit alatt megfogadták a
törökök, hogy senkit a lakosságból meg nem fognak ölni, hát a jó
püspöknek is még csak a haja szálát sem görbítették meg, csupán azt
tették vele, hogy rázárták az ajtót s a szobájából ki nem engedték
jönni. Attól fogva a püspöknek étte-itta nincsen egyéb, mint
naponkint egy tikmony. Azt mondja a pogány, hogy ha Behrám bég
három napig kiállta az éhkoppot, lássák, hát a püspök hány napig
állja ki?</p>
<p>– Tehát Scardona már elveszett? <span class="pagenum"><a name=
"Page_184" id="Page_184">-184-</a></span></p>
<p>– Biz annak a fölmentésére későn kerekedék fel Tomory Pál uram,
a kalocsai érsek.</p>
<p>Fráter György csodálkozva kérdé a várnagytól:</p>
<p>– Tomory Pál? kalocsai érsek? Hisz az még tavaly zászlós úr
volt, java korabeli levente, a ki jegyben járt a Mátyusföld
legszebb hajadonával.</p>
<p>– A bizony, de már a második jegyese volt, a ki menyasszony
fővel meghalt, hirtelen gugavészben. S e miatt a főúr úgy elbusulta
magát, hogy lemondott a világról, s beállt szerzetesnek a
Ferenczesek rendébe, ott volt félesztendeig. Akkor meghalt az Úrban
a sokféle emlékezetü Bakács Tamás, esztergomi primás, annak a
helyébe került a kalocsai érsek, ennek az üres helyére pedig a
király beülteté a kedves lovagjátéki barátját, Tomory Pált,
mivelhogy már egyházi személy vala. Tomory vonakodott, hogy ő nem
ért a liturgiához, de azt mondták neki, hogy a kalocsai érseknek
nem az a dolga, hogy sokat pontifikáljon, hanem, hogy annál többet
verekedjék a hadai élén a pogány törökökkel. Ez az igaz magyar
főpapnak a sora!</p>
<p>Fráter Györgynek volt mit elgondolnia erről az esetről. Milyen
hamar lesz egy dali lovagból kalocsai érsek! Két menyasszony
meghalása, egy évi kolostori élet s meg van a ranghoz való
hágcsó.</p>
<p>Szente uram kitalálta a vendége elfanyalodott arczából, hogy
annak min jár az esze most.</p>
<p>– Hát hiszen az a legszebb ebben a mi dicső hitvallásunkban,
hogy a vitéz daliából is lehet egyszerre, ha a mennyei világosság
éri, egyházfejedelem. Nemde nem harczos levente volt-e maga Pál
apostol is? a kinek az ünnepét most szentelők meg, Saulus névvel
ifjú korában. Ilyen ugrást látunk és dicsérünk a mi
Tomorynknál.</p>
<p>– Én szebbnek találom a mi katholikus vallásunkban azt, hogy a
varga fiából is lehet egyházfejedelem, a hogy Szalkán érsek és
kanczellár példája bizonyítja.</p>
<p>– Azért úgy is hiják azt a nemes urak a háta mögött, hogy
«cseszkó». Hanem hát ez is nagyon szép ebben a mi <span class=
"pagenum"><a name="Page_185" id="Page_185">-185-</a></span>
vallásunkban. Azért nagyon kivánatos volt, hogy Verbőczy uram
megirja azt a törvényt, hogy «lutherani comburantur». No hát azt a
Szent János poharát a hitetlen törökök, meg a lutheranusok
elpusztítására.</p>
<p>– Én csak emberek éltetésére emelek poharat, de nem emberek
halálára. Éljen soká a mi királyunk!</p>
<h2><span class="smaller">XVII. FEJEZET.</span><br />
«LUTHERANI COMBURANTUR.»</h2>
<p>Nem sok idő mulva ismét fel kellett jönnie Budára fráter
Györgynek. A herczegprimás, Szatmáry György körlevele idézte fel
oda. Valamennyi püspök és apátur mind hivatalos volt, úgy szintén a
bánok, vajdák és várkapitányok.</p>
<p>Nem abból a végből történt pedig ez a nagy congregatió, hogy az
ország végvárai miképen védelmeztessenek meg a nagy hatalommal
közeledő török szultán ellen, a hogy a bánok (várkapitányok)
meghivatásából következtetni lehetett volna, mint inkább a hit
ellenségeinek a legyőzése végett.</p>
<p>Mikor ugyanis Verbőczy törvénybe iktatá azt a czikket, mely a
lutheránusokat s azoknak pártolóit fejvesztésre kárhoztatja, azt
hitték, hogy a puszta ijesztés elég lesz e fenyegető veszedelem
megszüntetésére. Ellenkezőleg, az új tan egyre terjedt, s annak
hirdetői annyira vitték a bátorságukat, hogy ott benn a királyi
várban, szemközt a Zsigmond templomával, a piaczon árulták Luther
és Wikléf új vallásának katekizmusait. Nyilt sátor alatt,
tőszomszédjában a szentelt viaszgyertyák, agnus Deik és szimbolikus
mézeskalácsok sátorának, kinálgatá a könyvkufár a füzetkéket,
elegyesen a papokat csufoló versecskékkel. – Rüm György volt a neve
a könyvkereskedőnek, a ki ezt a törvénybe ütköző vakmerőséget
elkövette. <span class="pagenum"><a name="Page_186" id=
"Page_186">-186-</a></span></p>
<p>Példát kellett szolgáltatni, melyből megtanulhassa minden
jótét-lélek, hogy a törvény nem csupán írott malaszt.</p>
<p>Ezért hivatott össze Budára a nagy országos itélőszék, törvényt
tartani a nagy bűnös felett.</p>
<p>Olyan nagy számban gyültek össze, hogy befogadásukra nem volt
elég nagy terem a várban, odalenn a vérmezőn kellett egy faépületet
összetákolni, holott a törvényszéket megtarthassák, melyben felesen
vettek részt az egyházi és világi főrendek. Az elnök maga volt
Szathmáry György és mellette Verbőczy István, királyi személynök, a
törvényczikk megalkotója, a vádló volt a fiscus, Artándy, az
országban legkiválóbb szószóló, a ki a vádat a maga egész
rettenetességében előadta.</p>
<p>E váddal szemben a nyomorult bűnösnek, a ki lánczokkal
megterhelten állíttatott ki a vádpadra, semmi egyéb védelme nem
vala, mint hogy ő tökkelűtött fejü német lévén, nem tudhatá, hogy
micsoda veszedelmes tudományok foglaltattak légyen azokban a
könyvekben, a melyeket ő a sátorában árul, lévén azok magyar
nyelven irva.</p>
<p>Ez a védelem azonban semmibe sem vétetett.</p>
<p>Az elkobbzott könyvek kézről-kézre adattak a biráknak, s azok a
veressel aláhúzott sorokból, a behajtott fülü lapokon menten
megtalálhaták a flagrans delictumot, mely a törvény pallosát maga
ellen felhivja.</p>
<p>A replikák után a primás és a personalis felváltva rangfokozat
szerint szólíták fel az egyházi és a világi birákat a maguk
itéletének kimondására. Mindnyájan halálra szavaztak.</p>
<p>A vérveres posztóval bevont asztal végén ült a két legutolsó
birósági tag: fráter György és Török Bálint, a belgrádi bán.</p>
<p>Ez az utóbbi még nagyon fiatal volt, a huszonnégy évet sem
ütötte meg. A belgrádi bán hivatalát az atyjától, Imrétől örökölé,
a mi igen természetes dolog. Mivelhogy az ő apja, Imre, a saját
pénzéből építteté fel Belgrád új <span class="pagenum"><a name=
"Page_187" id="Page_187">-187-</a></span> bástyáit, tehát azokat a
fiának kellett örökölni. A király kormánya ugyan Báthory Endrét
nevezte ki új belgrádi bánnak, de arra Török Bálint azt mondta,
hogy elébb fizessék meg neki a bástyáknak az árát, a mi az ő apja
pénze, addig be nem ereszti az új bánt a kapun. Az ország pénzén
pedig rajta ült egyfelől Szathmáry György, másfelől Szerencsés
Imre, hát inkább meghagyták az apja fiát a nagy fontosságú Belgrád
bánjának.</p>
<p>Szathmáry György felszólítá Fráter Györgyöt is az
ítéletadásra.</p>
<p>A fehér barát ritka ékesszólással adá elő a maga véleményét.
Kárhoztatását kemény szavakban fejezé ki az új hit tanai fölött,
lelkesülten, emelkedett szellemmel szólt a római egyház felséges
missziójáról s annak országalkotó fontosságáról. Azért ő is máglyán
megégetendőknek ítélte az eretnek tanokat hirdető könyveket, Luther
és Wikléf kathekismusait. Úgyszinte a pamfleteket is, melyek a
papokat gúnyolják, ámbár hozzátevé, hogy azoknak a megsemmisítésére
legsikeresebb módszer volna, ha a papok őrizkednének azoknak a
hibáknak az elkövetésétől, a melyeket ezen gonosz röpiratok
ostoroznak. Nem mondhat azonban halálítéletet a könyvek eladójára.
Károsnak hiszi, ha egy hitvallás követőiből martyrokat csinálnak. A
megégetett vértanu hamvait széthordja a szél, mint a ragályt s
azoknak minden porszeméből egy új proselita támad, a hogy látjuk
azt Csehországban a husszitáknál.</p>
<p>– Elég volt! Hallgass el! Kiálta a szavába Szathmáry György.
Jobb lett volna neked ott maradnod, János gróf kandallója mellett
tüzet raknod, mint ide jöve tüzet oltogatnod. Eredj vissza menten a
kolostorodba, s a míg engemet élve tudsz, az apátságod határát el
ne hagyd. Most pedig ülj le és húzd le a fejed!</p>
<p>Fráter György leült s akkor Verbőczy felhivására felállt a
fiatal Török Bálint.</p>
<p>Nyalka legény volt, vidám, szabadszáju levente. Csak úgy
komázott a nagytekintélyü főurakkal. Teljesen ellenkező
<span class="pagenum"><a name="Page_188" id=
"Page_188">-188-</a></span> véleményen volt az előtte nyilatkozott
szomszédjával. Ő a könyvek elárusítóját, minthogy a világos törvény
ellen vétett, máglyára vettetni kivánja, ellenben azokat a
könyveket sajnálná elégettetni, mert azokban ő semmi rosszat nem
talál, sőt igen mulatságos dolgokat lehet azokban olvasni. Úgy,
hogy ő egynehányat azok közül el fog vinni Belgrád várába
kedvszottyantás végett.</p>
<p>– No hát nem fog kend visszatérni Belgrád várába! kiálta
Szathmáry György haragosan a szeleburdi ifjura, a kit az urak is
lehuztak vontak a székére, hogy hallgasson már el.</p>
<p>A két egymás mellett ülő szomszéd, a ki ily módon ellenkezett
meg az egész törvényszékkel, egymás szemébe nézett s mind a
kettőnek egyszerre támadt az a gondolatja: «ime ez az én emberem, a
ki hozzám való, akár jó barátnak, akár ellenségnek, vállvetve,
hátat hátnak döntve, szembe fordulva, egymáson keresztül esve. Ez
az én emberem!»</p>
<p>… Másnap a vérmezőn felállíták a máglyát, s az összesereglett
nép előtt megégeték Rüm György könyvárus uramat, a tiltott
könyveivel együtt.</p>
<p>S a mit Martinuzzi megjósolt, az beteljesült, a vértanu hamvait
széthordta a szél s minden porszeméből egy új követő támadt.</p>
<h2><span class="smaller">XVIII. FEJEZET.</span><br />
A KIRÁLY HARAGJA.</h2>
<p>A jó Lajos király vajmi keveset tudott az országa
veszedelméről.</p>
<p>Volt neki három-négy nevelője is. Érsek, őrgróf, zászlós úr.
Azok közül Szathmáry György, az érsek, a bigott vallásos rajongást
igyekezett a fiatal király lelkében megerősíteni, a brandenburgi
pedig, Luther titkos követője, <span class="pagenum"><a name=
"Page_189" id="Page_189">-189-</a></span> épen ennek az
ellenkezőjét tanította a királynak, a harmadik pedig, Bornemissza
János tette a legokosabbat, mert az nem tanította a királyt
semmire.</p>
<p>Mikor Szathmáry György időzött Budán, akkor volt nagy
búcsújárás, vezeklés, napestig; ha pedig a brandenburgi kerűlt oda,
akkor napirenden volt a tivornyázás, komédiajáték, táncz,
lovagtornázás; ha bécsi, velenczei, római, vagy krakkói követ jött
Budára, annak a kedvéért megindult a parádé, dinomdánom, szórták a
pénzt, ontották a bort, ha odább ment a követ, egyszerre üres lett
a királyi vár, üres a pénztár, a királynak nem volt mit enni.</p>
<p>A király házasságával valami megállapodott rend állt az eddigi
tétova helyébe. Gondoskodva lett a királynak a mindennapi
mulatságáról. Ifjú nejének kiséretében egész falkája jött le
Bécsből a mulattatóknak, énekesek, bohóczok, szemfényvesztők,
kalandor lovagok népesíték meg a királyi lakot. Ezek nem engedték a
királyt unatkozni. Ezek az idegenek nem háborgaták az ifjú király
mézes hónapjait Magyarország szomorú állapotaival, maguk sem tudtak
tán róla, s ha egy-egy fiatal főúr vetődött is néha az udvarához,
annak nagyobb gondja volt arra, hogy a királyné udvarhölgyei
mellett csélcsapjon, mint hogy a királyt rosz hirek besugásával
nyugtalanítsa.</p>
<p>Az ifju Török Bálint bán is odakerült az udvari
mulatságokba.</p>
<p>Neki ugyan épen azon időben Nádorfehérváron kellett volna lenni,
melyhez Szolimán hadserege közelített, de védhette magát azzal,
hogy épen azért jött vala fel, gyámjával, Sulyokkal együtt Budára,
hogy a fenyegetett várnak pénzben, fegyverben és lőporban segélyt
szerezzen. Volt is elég futkosása a főméltóságokhoz. Ha a nádort ki
tudta húzni a felesége szobájából, az a primáshoz küldte, a primás
az alkincstartóhoz utasította, Szerencsés Imre pedig Bornemiszához,
az végre elvitte a királyhoz, a királylyal pedig nem lehetett
komoly dologról beszélni, mert az untalan körül volt véve udvari
mulatóktól. <span class="pagenum"><a name="Page_190" id=
"Page_190">-190-</a></span></p>
<p>Egyszer aztán Török Bálint fogadást ajánlott a brandenburginak,
hogy ő előállít egy olyan magyar utczai énekest, a ki legyőzi a
bécsi cziterást, s a királynak még annál is nagyobb mulatságot fog
szerezni.</p>
<p>Tartották a fogadást, s másnap a királyi vigadóterembe elhozá
magával Török Bálint az útféli lantost, Tinódi Sebestyén
diákot.</p>
<p>A lantos rákezdte a mélabús dallamu melodiára szerzett
költeményt.</p>
<div class="poem">
<div class="stanza"><span class="i0">«Sirva vesziköl most szegin
Magyarország,<br /></span> <span class="i0">Mert tőle távozék
hangosság, vigasság,<br /></span> <span class="i0">Belőle kikele
sok fénős gazdagság<br /></span> <span class="i0">És fogságba esék
egynehány uraság.»<br /></span></div>
<div class="stanza"><span class="i0">«Tudjátok, magyarok, hirösök
valátok,<br /></span> <span class="i0">Míg nagy szeretettel egymást
hallgattátok,<br /></span> <span class="i0">De mihelt köztetök ti
meghasonlátok,<br /></span> <span class="i0">Ottan országtokban im
mint pusztulátok.»<br /></span></div>
</div>
<p>A historiás ének szólt Szabács vára elvesztéséről, a legújabban
történt dicsőséges siralomról.</p>
<p>Török szultán boszújában Szabács várát ostrom alá veteté Ahmed
basával. Szabács várának az őrsége állt ötszáz lövészből és husz
lovasból. Az al-bánok, Logody Simon és Torma Endre, a mint a török
táborsokaságot a vár körül meglátták, maroknyi kis csapatjukat az
Isten ege alatt az ország zászlójára megesküdtették, hogy a várat
utolsó csep vérük hullásáig védelmezni fogják. S a mit esküvel
fogadtak, azt meg is állták. Tizenöt napig viaskodtak hősi
elszántsággal a temérdek ostromló sereg ellen. Hétszáz török
holttestével tölték meg a vár árkait. De e holt testeken át rájuk
özönlött a többi ostromhad s elfoglalta a sánczokat. A dicső kis
csapat ekkor sem adta meg magát, hanem bevonult a fellegvárba s
annak a kapuit védte kétségbeesetten, míg az utolsó töltés lőporuk
is elfogyott. Ekkor már nem voltak többen hatvannál. Ennek a kis
csapatnak még kezében lett volna megmenekülni az <span class=
"pagenum"><a name="Page_191" id="Page_191">-191-</a></span>
alagúton át a folyampartig, a hol a gályáik voltak, melyeken
bizvást átevezhettek volna a Száva tulsó partjára, az ellenségnek
nem voltak hajói. De ők hivek maradtak esküjökhöz s a vár piaczán
bevárták a kapukon betóduló ellenséget s ott hullottak el
egytől-egyig harczolva, mint igaz vértanui a magyar hazaszeretet
szent vallásának.</p>
<p>A lantos buskomor dalának végső strófája elhangzott.</p>
<div class="poem">
<div class="stanza"><span class="i0">«Tanácsot sokáig, kérlek, ne
tartsatok,<br /></span> <span class="i0">Ha ez két víz között ti
lakni akartok.<br /></span> <span class="i0">Mert ha csak
hallgattok, szömben ti nem vívtok,<br /></span> <span class=
"i0">Félek, hogy sokáig itt nem uralkodtok».<br /></span></div>
</div>
<p>A király elsápadt.</p>
<p>– Mi volt ez? Költemény? kérdezé Török Bálinttól.</p>
<p>– Nem, fölséges uram, ez igaz történet.</p>
<p>Erre a király felugrott a lakomázó asztal mellől. Nem volt már
sápadt az arcza, de lángolt a haragtól!</p>
<p>– Hol a várnagy? kiálta. Jöjjön elém!</p>
<p>A várnagy ott volt a mellékszobában s a parancsra bejött.</p>
<p>– Lövesd ki az ágyukat a bástyán! Veresd félre a harangokat!
Fuvasd meg a vészkürtöket! Álljon fegyverbe rögtön az egész
őrség!</p>
<p>– Felséges uram! Ki vezesse az őrséget? A kapitányok mind oda át
vannak Pesten.</p>
<p>– Nyergeltesd fel a paripámat! Majd vezeti maga a király!</p>
<p>A király felséges haragkitörése nagy felindulást keltett az uri
társaságban: jó Török Bálint (a ki kamasz korában meglehetősen
könnyü vérü uraság volt,) követelte a Brandenburgitól a fogadási
tétel kifizetését, melyet megnyertnek hitt, a Brandenburgi ellenben
azt állítá, hogy a fogadás arra szólt, hogy melyik énekes tudja a
királyt jobban mulattatni, de nem arra, hogy melyik tudja haragba
hozni? A többi udvaronczok, a kik nem értették a scythiai verseket,
mind azt mondták: «vasz-isz-ten-tasz?» míg Szerémy, <span class=
"pagenum"><a name="Page_192" id="Page_192">-192-</a></span> a
király káplánja meg nem németezte nekik a Tinódy versét, s a
királynak e miatt kiadott gyors parancsolatját. Ez még jobban
megrökönyíté az ifjú urakat. Soha sem látták még ilyen lángra
gyulladva a királyt. Nem tudták, mitévők legyenek?</p>
<p>Csak az ifjú királyné találta fel magát. Odasugott valamit a
várnagy fülébe, a mire Szente uram azt felelte, hogy «úgy sem
lehetne ágyuztatnunk, felséges asszonyom, mert az ágyuk nincsenek
megtöltve; a puskaporos magazinnak a kulcsa meg a főpattantyus
mesternél van, az pedig ilyenkor a szeretőjénél hivalkodik s nem
tudni, melyiknél?»</p>
<p>Erre aztán a királyné elkezdte csitítani a haragba jött királyt,
elmondta előtte okosan, hogy az éjszakai lárma, ágyulövés semmi jó
dologra sem fogna vezetni: az álmukból felriadt katonák, polgárok
és urasági hajduk azt hinnék, ellenség tört a várba s a sötétben
egymást kaszabolnák össze s utoljára is az lenne belőle, hogy a
zsidóknak esnének neki, s azokat kirabolnák. Ellenben ha a király
elteszi a haragját reggelre, addig össze lehet hivatni az
országtanács tagjait s azokkal együtt meglehet hányni-vetni pihent
észszel a szükséges tenni valókat; hiszen nincs még hátunkon a
török.</p>
<p>Az erélyes Mária szavai lecsillapíták a változékony kedélyü
Lajost, visszavonta a várnagynak adott parancsát, s aztán
meghallgatá még egy kántilénáját Sebestyén diáknak «a részeg
halakról», mely a királyt ismét derült kedvbe hozá. És így Török
Bálint még is megnyeré a fogadása diját, mert ilyen nevetséget a
német cziterások nem birtak serkenteni.</p>
<p>Szépen leirta ezt az udvari mulatozást a király káplánja,
Szerémy György, igen erős kifejezésekkel illetve az abban részt
vett magyar ifjú urakat is, névszerint Móré Lászlót és Rétházy
Lukácsot.</p>
<p>Azt a czélt azonban elérte Török Bálint, hogy a király a másnap
összehivott országtanácsban személyesen elnökölt, s Báthory István
nádor által előterjeszteté a hadak <span class="pagenum"><a name=
"Page_193" id="Page_193">-193-</a></span> állapotját, melynek
megértése után sürgető leveleket iratott a pápához, a német
császárhoz, Zsigmond királyhoz, hogy siessenek Magyarország
megvédelmezésére – azután királyi leiratokat a vármegyékhez és
főpapokhoz, hogy zászlóaljaikat rögtön fegyverbe öltöztessék s
mindannyit Tolnára küldjék, a hová a király maga is vezetni fogja a
dandárát. Török Bálint is kapott egynehány száz lövészt, pénzt is a
várőrség zsoldjára és puskaport eleget, s elindult három hajóval,
melyeknek parancsnokául Báthory Endre lett kinevezve a Dunán
lefelé.</p>
<p>Még ekkor szépen bejuthatának Nándorfehérvárba, mert Szolimánnak
nem voltak hajói, csak a szárazról ostromolta a várat a szerb part
felől. Utközben esett pedig a csajkások kerülete, a hol a
királynaszádosok laktak, utódai azoknak a hősöknek, a kik Hunyady
János alatt a szultán hajóhadát derék ütközetben összetörték. Ha ez
a két ezred hajóra kap, soha át nem jön a Dunán a török
armádia.</p>
<p>El is hozták a számukra a Budán hagyott zászlóikat. A csajkások
azonban azt kérdezték, hogy hát az elmaradt zsoldjukat elhozták-e?
Azt bizony elfelejtették. No akkor ők meg elfelejtették az evezést.
Hédervárynál volt pénz, de az a belgrádi őrség számára volt adva. –
Futtattak fel a királyhoz Tolnára, hogy küldjön pénzt, annak sem
volt. A király futtatott Esztergomba a primáshoz pénzért, az meg
Szerencsés Imrére hivatkozott, hogy az kezeli a hajósok pénztárát.
Igy aztán elkallódott az idő, hogy sem a bán, Török Bálint, sem az
al-bánok, Héderváry és Sulyok nem juthattak el Belgrádba, lőpor,
lövészek és pénz mind kinnrekedtek. Annyit tehetett meg Héderváry,
hogy egy ügyes búvár által becsempésztette a várba a pecsétes
levelet, melyben maga helyett Móré Mihályt nevezé ki Belgrád
főparancsnokául.</p>
<p>Móré Mihály hirhedett lator volt, a kit mindenki gyülölt.
Ellenben a két alkapitányt, Oláh Balázst és Both Jánost, nagyra
becsülték a katonáik és a parasztok. <span class="pagenum"><a name=
"Page_194" id="Page_194">-194-</a></span></p>
<p>Az egész várban nem volt több hétszáz magyar vitéznél.</p>
<p>S ez a maroknyi had egy hónapig állt ellen Szolimán tömérdek
seregének.</p>
<p>Ez alatt a nádor vezérsége alá gyült sereg tétlenül nézte az
ostromot. A boszniai basa elég volt Báthory Istvánnak, hogy a
Dráván seregestől visszaüzze. Ekkor a törökök Zimonyt vették ostrom
alá. Ezt a várat Skublics Markó védelmezte, háromszázötven derék
szerb harczossal, három kis taraczkágyuval, kilencz napig védték a
sánczaikat csodavitézséggel, az általános rohamnál mind az utolsó
főig elhullottak. Magát Skublicsot sebekkel tetézve fogták el, úgy
vitték a szultán elé, a ki dühében, hogy annyi katonájának okozta
halálát, a harczi elefántjával tapostatta a hőst össze.</p>
<p>Ezzel aztán minden oldalról körül lett zárva Nándorfehérvár.
Ahmed basa a szerb partról, Piri basa a szigetről kétszáz ágyuval
lövette a sánczokat. De hiába törték a bástyákon a rést, a hézagot
betölté a védők vitézsége. A törökök már tetemhalmokat emeltek az
elesettek hulláiból. Ötezer harczosuk adózott az életével.</p>
<p>Ekkor Szolimán egy tüzaknát ásatott a várost védő legmagasabb
bástyatorony alá s azt a levegőbe röpítteté. A torony helyén támadt
résen át azután omlott be az ostromló had a városba. Az a kis vitéz
csapat még azt a veszedelmet is homlokegyenest megállta. A törött
rést hatszáz töröknek a hullája tömte be, hajnaltól késő estig jött
új meg új pihent ezred a rohamra, mind vissza lett verve. A szultán
serege kudarczczal vonult vissza.</p>
<p>És ezt a hőskölteményt nézte, hallgatta a nádor péterváradi
táborából s nem sietett beleavatkozni. Lippánál meg ott állt
Zápolya János az erdélyi sereggel és nem mozdult. Nagyobb ellensége
volt egyik magyar vezér a másiknak, mint ketten együtt a
töröknek.</p>
<p>Egyszer aztán Belgrád vizivárát betörte az ostromló had. Ezzel a
város maga tarthatlanná vált. A magyar őrség már ekkor lefogyott
négyszáz főre, ezek a szerb lakosság <span class="pagenum"><a name=
"Page_195" id="Page_195">-195-</a></span> harczos részével
bevonultak a fellegvárba. Még ennek a falait is husz napig tudták
védelmezni a tenger sokaság ellen. Elfogyott már a lőporuk, nem
lőhettek sem ágyuval, sem puskával, csak kard, lándzsa volt még a
kezükben. Még sem adták meg magukat.</p>
<p>A törökök betörték már a várkaput, egész a piaczig hatoltak. A
magyarok kétségbeesetten veték rájuk magukat, s karddal,
buzogánynyal ujra kiverték a diadalmas ellenséget s ujra
eltorlaszolták a kaput.</p>
<p>S a két magyar sereg elnézte nadrághasítékba dugott kézzel ezt a
mesemondáshoz hasonló dicsőséges halálküzdelmet!</p>
<p>E piaczi csata végeztével már csak hetvenkettő volt életben a
várvédő magyarok közül. Szerb még volt több százra menő.</p>
<p>A király Tolnáról izengetett a vezéreinek, a primásnak, a
kalocsai érseknek, a soproniaknak, s várta a hirt, feleletet nem
kapott sehonnan.</p>
<p>Egy nappal ez utolsó harcz előtt megszökött a várból Móré
Mihály, a Héderváry által kinevezett várparancsnok. Rabló volt,
lator volt teljes világi életében, megtetézte a bünei garmadáját a
pribékséggel, hazaárulással. Átszökött a törökhöz s felfedezte az
ostromlók előtt a várvédők elhagyatott voltát, hogy nincs már sem
puskaporuk, sem eleségük.</p>
<p>A visszavert ostrom után odasettenkedék Móré Mihály az
elrekesztett várkapuhoz s odahivatta Oláh Balázst, az albánt. Az is
meg volt sebesülve, valaminthogy az utolsó küzdelemben az életben
maradt hetvenkét magyar közül egy sem maradt sebzetlenül.</p>
<p>Szent Jehova Isten atyám! Micsoda hetvenkét magyar volt ez!
Ezeket kellett volna megtartani irmagnak az egész nemzet
ujjáalkotására! Ötvenkilencz napig verték a százezernyi ellenséget,
vérüket pazarolták, s még mindig volt elég vérük a hazáért
feláldozni való! Micsoda nagy ellenmondások ezek! <span class=
"pagenum"><a name="Page_196" id="Page_196">-196-</a></span></p>
<p>Móré Mihály, az áruló pribék, elmondá vezértársának, minő nagy
kitüntetésben részesült ő a törököknél, a miért átszökött hozzájuk,
mutogatá a himzett kaftányt, a mit a szultántól kapott, biztatta,
hogy hagyjon fel a további ellenmondással s adja meg magát
hetvenkét vitézével együtt.</p>
<p>De Oláh Balázs azt felelte vissza, hogy inkább e falak romjai
közé temetkezik, hős vitézeivel együtt, mint hogy zászlaját
meghajtsa a félhold előtt.</p>
<p>Ekkor aztán a ráczokhoz fordult Móré Mihály, azokat ösztökélte,
ott aztán engedelmesebb szivre talált. Azok elfogadták a Móré
Mihály által küldött kegyelemigéretet, melyben a szultán az egész
várőrségnek szabad elvonulást biztosít a várból.</p>
<p>Másnap megjött a kegylevél a szultán aláirásával s azzal együtt
a diszkaftányok és vont aranyos fosztányok (ujjatlan köntös) a két
al-bán és hadnagyaik részére, mire azok kinyiták a várkaput s
kivonulván, odavezettetének a hatalmas török szultán elé. A törökök
pedig elfoglalák a fellegvárat.</p>
<p>Oláh Balázs és hetvenkét vitéze nagy kitüntetésben részesült a
török szultán előtt. Mindnyájan gazdagon megajándékoztatának, s
miután elébb megkisérté a szultán, a mohamed hitére való
áttérítésüket, a mit ők állhatatosan megtagadának, a török tábor
sátrainak árkán túl kisértetének.</p>
<p>Ott azután megrohanták őket a török besliák, s egytől-egyig
legvágták őket. A sebesült Oláh Balázs ép kezével feltartá magasra
a szultán menlevelét, mely arany tintával volt irva, de biz őt
összeapríták a besliák a kegylevéllel és a díszkaftánynyal együtt
irgalom nélkül. Ilyen volt a török hűség!</p>
<p>Történt pedig ez kisasszony havának huszonkilenczedik napján, a
mely napon keresztelő szent Jánosnak feje vétetett, a mely napon
csontjai egybeszedettek s Julianus császár által megégettettek, a
mely napon feje megtaláltatott, <span class="pagenum"><a name=
"Page_197" id="Page_197">-197-</a></span> a mely napon mutatóujja
megtaláltatott, «ecce Agnus Dei!» – Ezen a napon veszett el
Magyarországnak és a keresztyénségnek leghatalmasabb bástyája,
Nándorfehérvár.</p>
<p>No legalább volt miről énekelni a hegedüsöknek jó darab ideig,
Oláh Balázs vitéz haláláról, Móré Mihály czudar árulásáról, ezek a
lantosok voltak ez időben a magyarok lábonjáró hirlapjai.</p>
<p>A királyt beteggé tette Belgrád elbukása. Vissza sem tudott
térni Budára a tolnai táborból, ott maradt Mohácson.</p>
<p>A kormányon levő főurakat is megriasztá egy kissé az az eset.
Innen is, onnan is elősunnyogtak s a királyhoz siettek. Igyekezett
mindenki eléje jutni, hogy magát kimentse. Minthogy a hiba közös
volt mindnyájukkal, annálfogva senki sem akart abban részes lenni.
Egyik a másikra kente a mulasztás vádját. A nádor az erdélyi vajda
veszteglésével mentette ki magát, a vajda a nádor határozatlan
előre-hátra kóborlásával, mind a ketten az élelmezés, fegyverkezés
hiányával, nem volt sem kenyerük, sem lőporuk. Ennek a hiánya
megint a primást terhelte, a ki pisetarius regni, az meg a zsidóra
hárított mindent, Szerencsés Imrére, az nem küldte el a pénzt, a
kincstárnok ellenben bebizonyítá, hogy ő adott elég pénzt
Hédervárynak, de az, nem hogy a naszádosok zsoldját fizette volna
ki, a kik segíthettek volna Belgrád felmentésében, de a pénzt
megtartotta magának régibb követelések fejében, úgy, hogy utoljára
Héderváry, a belgrádi al-bán, a ki kinn rekedt, meg a gyámfia,
Török Bálint kerültek bele a csávába.</p>
<p>A király nagyon el volt keseredve, a lelki bajához hozzájárult
még a láza is. Kegyetlenül lehordta az urakat, valamennyit.
Különösen kijutott belőle a volt nevelőinek és tanácsosainak,
Szathmáry primásnak és Szalkán kanczellárnak, a miért hogy ő előtte
az ország állapotját eltitkolták, vele soha semmi komoly dologról
nem beszéltek, <span class="pagenum"><a name="Page_198" id=
"Page_198">-198-</a></span> hanem engedték hivalkodni s a mellett
védtelen hagyták az országot.</p>
<p>Unisono azzal mentették magukat az urak, hogy Héderváry a
hibás.</p>
<p>A királyt ez még jobban boszantá. Azt veté oda a primásnak, hogy
hiszen az ő kormányzása mellett nevezték ki azt az embert belgrádi
al-bánnak.</p>
<p>Szathmáry György erre egész hatalmaskodással vágta vissza, hogy
ez nem áll, mert Héderváryt még «Dobzse László» nevezte ki
al-bánnak.</p>
<p>Ez a gúnynév «Dobzse László», a mi csupa megszokásból
szaladhatott ki a főpap száján, teljesen kihozta a sodrából a
királyt, oly féktelen haragra gerjedt, hogy elfelejtkezett mind a
saját méltóságáról, mind a vele szemközt állóéról, s ez önkivületi
állapotban arczul vágta a főpapot!</p>
<p>Szörnyű eset volt ez!…</p>
<p>… Arczul ütni a herczegprimást!… Magyarország egyházának fejét!…
A biboros főpapot!…</p>
<p>A primás az első pillanatban a kardjához kapott, a szemei
szikráztak. Azután csendesen lehajtá a fejét, két kezét keresztbe
tette a mellén.</p>
<p>– A király adta… Isten rendelte így…</p>
<p>Azzal elhagyta a király szobáját. (Igy jegyzé fel ezt Szerémy
György, a király káplánja.)</p>
<p>Egy arczulütés a herczegprimás felkent fején! Még ha királyi
kéztől jött is az ütés!</p>
<p>Ha más országban történik ez, Német- vagy Frankhonban, arra a
királyra az egyház anathemája sujt vissza, annak mezítláb,
szőrkötéllel a nyakán kell bűnbocsánatért zarándokolni és addig
bezáratnak a templomok, nem szólalnak meg a harangok, temetetlen
maradnak a halottak, kereszteletlen az újszülöttek, bezáratnak az
ég kapui, megtagadtatik a malaszt, a vigasztalás az egész
néptől.</p>
<p>A magyar herczegprimás pedig azt tette a királyi arczulcsapás
után, hogy hazament a székhelyére, meggyónt, <span class=
"pagenum"><a name="Page_199" id="Page_199">-199-</a></span>
felvette a halotti szentségeket, hatvanezer arany volt a
pénztárában, azt elküldte a királynak, hogy szereltesse fel belőle
a várait – azután lefeküdt az ágyába, kezébe adatta a feszületet és
meghalt.</p>
<p>Mi ölte meg? A lelki bánat-e? vagy gyorsan oltó méreg? Annak a
titkát boldog Isten birja!</p>
<h2><span class="smaller">XIX. FEJEZET.</span><br />
SOK BESZÉD, SEMMI TETT.</h2>
<p>Oh te édes szép magyar nyelvem! Te hangzatos, erőteljes dallama
az érzéseknek! – De sok kárt tettél te már ennek a mi nemzetünknek
azzal, hogy olyen szép vagy! – Szeretünk hangoztatni, gyönyörködünk
benned, beszélünk hosszan és szépen – s aztán azt hisszük, hogy
tettünk valamit. Sehol annyi kész szónok nem támad, mint a magyarok
között.</p>
<p>Lám a töröknek nincsenek nagy szónokai, ott egy ember szól, a
többi hallgat és tesz.</p>
<p>Szolimán szultán Nándorfehérvár bevétele után megszakítá a
Magyarország elleni harczot s nagy hadserege zömével megfordulva,
ellenkező irányba ment, Rhodust ostromolni.</p>
<p>Nagyon jól ismerhette a magyarokat. Ha Belgrád eleste után
rögtön betör Magyarországba, midőn két hadserege volt a magyarnak,
a nádor és a vajda vezénylete alatt, midőn Belgrád dicső védelme és
eleste minden nemest és pórt elkeserített, midőn a király maga is
táborba szállt, elhagyva magától sybarita környezetét, bizonynyal
az egész magyar nemzetet találta volna magával szemben s a
lelkesedés megduplázza a haderőt.</p>
<p>Magukra hagyta hát a magyarokat, tudta talán, ha a veszély
elpihen, csinálnak azok maguk között hadakozást. Megmutatták már
Dózsa idejében, milyen dühhel tudja a <span class=
"pagenum"><a name="Page_200" id="Page_200">-200-</a></span> magyar
a magyart rontani, akkor még csak a nemesek és pórok közt támadt az
ortály, de most a viszály magva az alsó nemesség s a főurak és
főpapok közt volt elvetve, hadd menjen kalászba, majd learatják azt
egyesült erővel.</p>
<p>A mint a vihar elvonult a határról, idebenn is kialudt a honfi
lelkesedés, visszabujt az áldozatkészség, felébredt helyette a
pártviszály, sikkasztóknak, csempészeknek, népsanyargatóknak állt a
világ.</p>
<p>A király is visszatért Budára s ott ismét folytak a léha, ledér
mulatságok, az esztelen pazarlás. A királyné könnyelmü volt és
ideges és a mellett uralkodni vágyó. A király csak a felesége
szemeivel látott, annak a füleivel hallott, s nem volt olyan
kivánsága, a mit ne teljesített volna. A kincstárnak a feneke
kongott már, a harminczadbérlőnek negyvenezer forintot kellett
volna befizetni. Volt azonban ennek az uraságnak egy szép papagály
madara, melynek az a virtusa volt, hogy a legyeket ügyesen el tudta
kapkodni. A királynénak nagyon megtetszett a madár, s a király
cserébe a légykapó madárért elengedte a bérlőnek a negyvenezer
forintot.</p>
<p>Az éjszakákat végigtivornyázták, reggel feküdtek le, e miatt a
király csak délben kelt fel, s nagy álmosan fogadta az ország
nagyjai előterjesztéseit, s aztán iparkodott tőlük menekülni, hogy
lófuttatásokat rendezzen a Rákoson.</p>
<p>Egyszer aztán azt vette észre, hogy a Rákos mezején sátorokat
kezdenek leverni. Sok sátort, egész tábor számra.</p>
<p>Kérdezé, hogy micsoda mulatság készül itt.</p>
<p>Mondták neki, hogy országgyűlés lesz, a mit saját keze
aláirásával kegyeskedett összehivni.</p>
<p>Kiváncsi volt rá, hogy milyen lehet egy ilyen országgyűlés?</p>
<p>Eddig is volt ugyan az ő trónralépte óta több országgyűlés, de
azokat a nádor hivta össze, a királyi személynök vezette.
<span class="pagenum"><a name="Page_201" id=
"Page_201">-201-</a></span></p>
<p>Kérdezte a vele volt hopmesterétől, Korlátkövy Péter uramtól,
hogy miféle alkalomra készül összegyülni ez a sokaság, az pedig
megnyugtatá, hogy semmi baj sincs, csak hogy épen a török most meg
Szörény várát kezdi vivni, ezért a rendek valami intézkedést
kivánnak tétetni, azonban ezúttal is csak megyék küldöttségei
fognak egybeseregleni. – Nem arra mutattak pedig a nagyszámú
sátorok.</p>
<p>A lóverseny után a király visszatért a budai várba s ki lévén
fáradva, visszavonult a királyné lakosztályába.</p>
<p>Ezek voltak azok az emlékezetes szobák, melyeket még Corvin
Mátyás diszíttetett fel olasz művészek által remek mythologiai
képekkel s melyeknek enkausztikai festményű ablaktábláira már eddig
három boldogtalan emlékü királyné karczolta fel gyémánt gyűrűivel a
nevét. (Következett még a negyedik is!) Valami rosz igézetnek
kellett ezekben a termekben kisérteni.</p>
<p>A királyné igen derült kedélyben volt ez estén. Udvarhölgyeivel
egy nagy czifra bábut készíttetett Zsigmond lengyel király kis
fiának névnapi ajándékul. A fababát elnevezték Lenczinek, dévaj
czélzásból a királyné egyik apródjára, Héderváry Lőrinczre, a kit a
király udvarához fogadott, a midőn az apját, a volt belgrádi
al-bánt, a vár elhanyagolása miatt birtokaitól megfosztotta. Az
apródnak kellett mintául állni a babához, a míg azt az udvarhölgyek
felöltöztették s viaszkból a Lencziéhez lehetőleg hasonló arczot
formáltak neki. Ez nagyon sok nevetségre adott alkalmat. A
magyarnak pedig az a természete, hogy nem szereti, ha az ő rovására
nevetnek. Inkább üssék-verjék.</p>
<p>A király akkor vette észre, hogy ez a most készülő országgyülés
még sem olyan lesz, mint az eddigiek voltak. Mikor a nemes urak át
kezdtek vonulni Budára, a menetnek az eleje már a Szent-János
templom előtt volt, mikor a vége még a hajóhidon vonult át.
Azonfelül pedig mindnyájan lóháton jöttek, karddal az oldalukon.
<span class="pagenum"><a name="Page_202" id=
"Page_202">-202-</a></span></p>
<p>Szalkán érsek, ki Szathmári György halála után az esztergomi
primásságot is elnyerte s azonkívül a kanczellári hivatalt is
megtartotta, lelkendezve futott a királyhoz, hogy parancsoljon rá a
nemesekre: szálljanak le a lóról, s tegyék le a kardot, ha
tanácskozni akarnak. A király kiadta a parancsot Verbőczynek, a
kinek az elnöklete alatt a nemesek a Szent-János templomban az
előtanácskozmányt tartották; de a nemesség csak ezt a két szót
felelte rá: «ma nem!»</p>
<p>Miután az előtanácskozmányban megállapitották az ügyek sorát,
ismét visszavonultak Pestre. A jó hangulatot előre lehetett sejteni
abból a zajos kiabálásból, a melyet az elrobogó lovasok a
kanczellár, a nádor, Szerencsés Imre, s Fuggerek és az országbiró
palotái előtt hangoztattak. A királyi várlak ablakaiból kikandikáló
udvaronczoknak is jutott abból egynémely szó.</p>
<p>Azon nap reggelén eltünt a királyné lakosztályából a Zsigmond
király fiának szánt czifra bábu, a nyalka huszár «Lenczi». Sehol
sem találták, mindent tüvé tettek érte. S a játékbábbal együtt
eltünt a várpalotából annak az eredeti mintaképe is: az apród
Héderváry Lőrincz.</p>
<p>A szökevény apród lopta el a czifra babát. A Rákosra osont vele.
A felgyülekezett nemes urak között voltak megyebeli jó ismerősei:
rá találhatott a sátorukra, mert minden megyének a czimere ki volt
tüzve a sátorcsoport közepén magas pózna végére. Az atyafiaknak
aztán beszélt csodadolgokat, a mik az udvarnál történnek.
Felmutatta az aranyos bábkatonát, a mit a köpenyébe elrejtve
elhozott.</p>
<p>– Nézzétek atyámfiai: ilyen katonákat szereznek a mi királyi
udvarunkban. Ilyenekre vesztegetik az ország pénzét. Ezekkel
akarják megvédelmezni a hazát!</p>
<p>A nevetséges a leggyilkolóbb méreg: ez az, a mi a vasedényt is
keresztül rágja. Az egybegyült nemességet az ország siralmas
állapotja még csak elbúsult töprengésbe hozta; hanem az a czifra
baba egészen feldühité. Kikapták <span class="pagenum"><a name=
"Page_203" id="Page_203">-203-</a></span> a bábut az apród kezéből,
feltüzték egy lándzsa hegyére s úgy hordozták körül a sátorok
utczáin, tajtékzó kaczagással kiabálva: «itt van a királyné
katonája! Ez veri meg a törököt!» Utoljára ünnepélyesen
felakasztatták egy rögtönzött bitóra czigányhóhérral a czifra
bábut, mint valami tetten kapott gonosztevőt. Igaz, hogy csak
fabábu volt: de kezdetnek ez is elég; vagy a hogy a magyarok
mondják: «domitoriumnak», a mi étvágyat csinál a lakomához.</p>
<p>A Hédervári gyerek pedig egyszerre nagy emberré lett a nemesség
előtt; azt minduntalan a vállaikra emelték, s szónoklatokat kellett
neki tartani, a míg csak be nem rekedt. Még Verbőczynek is
bemutatták, a kinek a sátora ott volt a nemesség sátorai között s
szavát vették a personálisnak, hogy az országgyülés kivánalmai közé
fel fogja venni a számüzött Héderváry Ferencz elkobzott birtokainak
visszaadását. Az apa bünét expiálta a fiu dicső tette.</p>
<p>A nemesség közt természetesen voltak a királynak őszinte hivei.
Ott volt Ártándy Pál, a legnépszerübb ékesszóló, a kit oly
áhitattal szokott hallgatni máskor a gyülekezet, mint a papot a
katedrában. Ez megkisérté egyet fordítani a dolgon. Hires
«peres-patvaros ember» volt, a hogy a kor történetirója nevezi a
prókátort. Védelmébe vette a királynét és annak a czifra bábuját s
összeteremtettézte a tolvaj apródot, a ki a királyné bábuját
elsikkasztotta. De ugyan megjárta vele; a gyerek-ember, az apród
került a kert felől; fel volt már vágva a nyelve! De úgy a nyakába
keríté Ártándy uramnak a vizes pokróczot, hogy a hires népszónok
utóljára csákója vesztével eblábolt el a dühbe jött nemesség közül,
elégséges ütleget kapva a hátára s ki lett kiáltva hazaárulónak.
Tegnap még «kis isten» volt a neve, ma pedig lett «nagy kutya!»</p>
<p>Ártándy futott rögtön fel Budára: hirül vinni a szép
eseményeket.</p>
<p>A főurakat ott találta együtt a királynál. Elmondta előttük
őszintén, hogy minő állapot van a nemesség között. Nagy az ő
haragjuk; hármat gyűlölnek nagyon: a zsidót, <span class=
"pagenum"><a name="Page_204" id="Page_204">-204-</a></span> a
németet, meg a papot. Negyediknek jönne a török, de arra ráérnek;
előbb azzal a hárommal akarnak végezni. A zsidó alatt értették
Fortunatus kincstárnokot, a német alatt Hardecket, a császár
követét, a pap alatt Szalkán primást.</p>
<p>Az országtanács azt határozta, hogy másnap az országgyülés
megnyítására menjen le a primás, Burgió pápai nuntius kiséretében s
igyekezzék a nemességet ájtatos hangulatra vezetni.</p>
<p>El is mentek; de a primásnak ugyan rosszul ütött ki a dolga.
Alig kezdett el beszélni, minden oldalról belekiabáltak a
beszédébe; szidták, csufolták minden gunynévvel; szemére
lobbantották, hogy egész háremet tart zsoldos leányokból, hogy
ellensége a nemességnek, mert csizmadia volt az apja; zsidó a
legjobb barátja! Csak azért vette fel a papi reverendát, mert gyáva
a lelke, fél a fegyvertől. Utoljára is le kellett neki ülni és
elhallgatni. Utána Burgió beszélt, diákul a nemességhez. Néhányan
értették is a beszédét s mindnyájan szépen végig hallgatták s mikor
vége volt, vivátot kiáltottak neki.</p>
<p>A pápai követ latin beszédének az volt a tartalma, hogy
szavazzák meg a rendek a török elleni hadkészületre való rendkívüli
adót, adjanak katonát, ne kivánják az idegenek elbocsátását s a
főpapok és főurak iránt legyenek tisztelettel.</p>
<p>E nagy viváttal fogadott latin szónoklat hatása alatt aztán
egyhangu felkiáltással elfogadák a rendek a vezérszónokuk által
előadott határozatot, mely szerint sem adót, sem katonát nem adnak
addig a királynak, a míg a németeket el nem bocsátja az udvarából,
a míg Szerencsést tömlöczbe nem vetteti s a nádort meg a primást el
nem kergeti a hivatalaikból.</p>
<p>Ebből aztán nagy ide-oda izengetés lett. Először hatvan, azután
százhusz tagú deputatió vitte fel Budára a nemesség feliratát a
királyhoz, ez alatt kegyetlenül sütötte az ég alatt álló gyülekezet
fejét a forró nap; estére <span class="pagenum"><a name="Page_205"
id="Page_205">-205-</a></span> pedig rémséges nagy zivatar támadt,
mely a nemesek sátrait mind felforgatta s a szónoki félszert is
összetörte, ellenben az istennyila a primási palotába is újból
lecsapott, a mit a nemesség jó előjelnek számított be: «ime az égi
hatalom is a mi részünkön van.»</p>
<p>De ha még csak a mennykő csapott volna bele a Szalkán érsek
palotájába! De a királyi várban még nagyobb zivatar eredt meg. Az
új bán, Frangepán Kristóf összeveszett Szalkánnal. Frangepánnak
övig érő szakálla volt, melyet velenczei fogságában eresztett meg s
annak az emlékére tartott meg. Szalkán a bánnak a szakállába
kapott, a miért Frangepán Kristóf kegyetlenül arczul üté ököllel; a
főurak és főpapok alig tudták a két dulakodó főméltóságot egymástól
elválasztani. A király jelenlétében!</p>
<p>A főpapok követelték a bán példás megbüntetését a szent
személyen elkövetett brutális erőszakért. A király igazságot tett
azonnal.</p>
<p>– Ha én magamra három napi szobaáristomot szabtam, a miért
hasonló bünbe estem, kapjon a bán négyet.</p>
<p>Őrült idők!</p>
<p>Az ország vezetői nem tudták már, kogy kitől féljenek jobban? a
töröktől-e, vagy a magyar nemességtől? amaz az ország kapuját
döngette már, emez Budaváráét.</p>
<p>Ekkor a király lelkében fellobbant az a hirtelen támadó
bátorság, mely a gyermekes kedélyeknek tulajdona. Az ellágyult
lomhaságból, a vértelen közönyből egyszer-egyszer, mikor rájött a
jó órája, átcsapott a legmerészebb hevületbe. Gyönge méla elméknek
a szokása ez. Olyankor a fehér arcza közepén egyszerre lángvörös
rózsák gyulladtak ki.</p>
<p>Azt mondá Lajos király a tanácstalan tanácsosoknak:</p>
<p>– Ha ti mind féltek a magyar nemességtől, maradjatok távol; majd
én lemegyek közéjük – egyedül.</p>
<p>Azok megrettentek, az Istenre kérték a királyt, hogy tegyen le e
vakmerő raptusról; de Lajos szilárd maradt. <span class=
"pagenum"><a name="Page_206" id="Page_206">-206-</a></span></p>
<p>– Én jobban ismerem a magyar nemességet, mint ti: az tiszteli a
királyt és tiszteli a bátor embert.</p>
<p>A király példája a főurakat is felbuzditá, hát ők is vele mennek
a nemesek közé mindnyájan, Báthory nádor, Sárkány Ambrus
országbiró, Tahy János horvátországi bán, Thurzó Elek kincstárnok
és a főpapok, kisérni fogják a királyt a Rákosra. S ezt az
elhatározást rögtön tudatták a nemesség küldötteivel. Ezek azonban
minden himezés-hámozás nélkül kereken kimondák, hogy nekik nem kell
a főurakból senki, mert azok rossz tanácsosai a királynak: ők a
királyt egy magában kivánják látni.</p>
<p>Ez ismét kihozta a sodrából az udvari főméltóságokat. Hogy a
király egyes egyedül lovagoljon át Budáról Rákosra, keresztül a
hidon, végig a zsidófertályon, a Rákos patak mentében, minden
királyt megillető fényes kiséret nélkül! Ez őrült kivánság.</p>
<p>– Eredj! Mondá a királyné a férjének. S ez a szó határozott.</p>
<p>S hogy a királyra nézve megalázóvá ne legyen az egyedül végig
lovaglás a két város utczáin: a királyné azzal az ötlettel
segített, hogy menjen a király hajóval át a Dunán. Ezt
helyeselték.</p>
<p>Másnap egy az ország zászlóját árbóczfáján viselő hajó átvitte a
királyt a Rákosra. Ágyulövés hirdette az elindulását is, a
megérkezését is. A pesti parton a nemesség válogatott banderiuma
várt a királyra, a kit nagy vivátozás mellett vállaikon hoztak ki a
hajóból s a pompásan felszerelt fehér paripára ültették: úgy
kisérték a gyülés helyéig, a hol számára mennyezetes trón volt
felállítva: abba, ismét vállaikon emelve, leültették.</p>
<p>A mostani árnyékos városliget helyén még akkor puszta fenyér
volt, foltonkint nádasokkal, csincsésekkel tarkázva. Az volt az
országgyülés szinhelye: homokbuczkán az elnöki sátor. Egy
terebélyes vén vadkörtefa árnyékolta be a király trónusát.</p>
<p>A nemesség nevében a királyt Ártándy üdvözölte, a ki
<span class="pagenum"><a name="Page_207" id=
"Page_207">-207-</a></span> már kiheverte a minapi elpáholtatását,
s ismét «népszája» lett.</p>
<p>A hódolatteljes üdvözlés után elkezdé Ártándy a gravamenek
felsorolását: ki az oka annak, hogy Belgrád elveszett? hogy a hadak
nem fizettetnek? hogy a kincstár üres? hogy rosz, hamis pénzzel
tele az ország? hogy a végvárak nincsenek ellátva? Ki az oka mind
ennek?</p>
<p>A király azt mondta rá:</p>
<p>«Én nem!»</p>
<p>S ezzel a két szóval itéletet mondott az országot vezető
kormányférfiakra.</p>
<p>Mikor egy koronásfő azt mondja: «én nem!» akkor minden
kormányférfi a vádlottak padján fekszik már! S azt a padot a régi
időkben «deres»-nek hitták.</p>
<p>Erre a két szavára a királynak azután Verbőczy felelt meg.</p>
<p>Hosszú, és lelkesült beszédet tartott. Leirta a végveszélyben
forgó nemzet sorsát, az ország pusztulását, kiméletlenül tárta fel
az országnagyok kapzsiságát, tékozlását s kérte a királyt, vegye ő
maga a kormányt a kezébe, legyen úr és király a nemzete fölött. A
nemzet kész minden áldozatra, minden teher elviselésére, hogy
hazáját és királyát megmentse; kész vagyonát és vérét odaadni, adót
vállalni, és fegyverbe öltözni. De hogy az áldozat kárba ne
vesszen, mint eddig, a király távolítsa el mind azokat a
kormánytanácsból, a kik az ország veszedelmét okozták; a nádor
helyett, a ki tehetetlen vén iszákos borszivacs, bizza az ország
hadainak vezetését olyan hadvezérre, a ki tehetségét már fényes
tettekkel bebizonyítá s a ki egyedül hires a felől, hogy az ország
jövedelméből magának nem markolt soha. Az igazságtalan részrehajló
országbiró helyébe tegyen igazságtudó férfit. A primástól vegye el
a kanczellári pecsétnyomót. S Tahy János helyébe ültesse a báni
székbe Frangepán Kristófot. Aztán nevezzen ki egy «kisebb
választmányt» a nemességből, mely az ország bevételeit és kiadásait
megvizsgálja és ellenőrizze. <span class="pagenum"><a name=
"Page_208" id="Page_208">-208-</a></span> Ugyanezen választmány
dolga legyen a király és királyné pénztárára is felügyelni, hogy az
oktalan pazarlások és sikkasztások miatt ki ne ürüljön, a hogy
szokott. Ez eddigi lelketlen sáfárokat pedig állítsa törvényszék
elé: mind Thurzót a főkincstárnokot, mind Szerencsést, a
viczéjét.</p>
<p>Ez utóbbi névnél az egész nemesség nagy lármával riadt fel.</p>
<p>«Máglyára vele! A keresztelt zsidóval!»</p>
<p>Verbőczy csititva inte, hogy hallgassanak el, még több mondani
valója is van s folytatá aztán a nemesség kivánatait, hogy a király
a német udvaronczokat távolítsa el a királyné udvarából; a külföldi
követek közül csak a pápainak és a lengyelnek adjon helyet, hogy
jobb pénzt veressen. Azután pedig, hogy gyakoroljon kegyelmet,
irgalmazzon meg a számüzött Török Bálintnak és Hédervárynak s adja
vissza az elkobzott birtokait. Végezetül pedig, legyen igazságos a
király és adja át a meghalt Ujlaky herczeg birtokát Zápolya János
vajdának, a kit azok a két család közötti szerződés alapján
megilletnek.</p>
<p>Mind ezen kivánságokat a nemesség zajos helyeslése kisérte.</p>
<p>S nehogy ő felsége emlékezetéből valami kihulljon, mind ezen
szóval előadott kivánságokat irásban is átnyujtá Verbőczy a
királynak, a ki e hosszadalmas előadásra bölcsen azt felelte, hogy
mindezeket meg fogja vizsgálni. S azzal királyi kegyelméről
biztosítva a rendeket, azon módon, a hogy idejött, ismét visszatért
Budára. Ezuttal azonban a nemesség választottai dereglyéken
kisérték a hajóját a budai partig.</p>
<p>Mikor aztán a király a várlakba visszatérve, bemutatta a
főuraknak és a királynénak a Verbőczy által latinul fogalmazott
kivánalmakat: akkor tört ki azután csak a zimankós viheder. Egyik
kaczagott, a másik szitkozódott, a főpapok az egek haragját
invokálták.</p>
<p>– Ez őrültség! mondá Burgio nuntius: kiutasítani a külhatalmak
követeit! <span class="pagenum"><a name="Page_209" id=
"Page_209">-209-</a></span></p>
<p>– Letenni nádorispánt, országbirót, horvát bánt, pattogott a
primás.</p>
<p>– S elvenni a primástól az ország pecsétjét! Szörnyüködék a
nádor.</p>
<p>A királyné reszketett a haragtól, mikor a német udvaronczainak
elbocsátását elolvasták előtte. Az udvari káplán olvasta fel az
iratot. Mikor pedig arra került a sor, hogy a király és a királyné
pénztára fölött egy választmány ellenőrködjék, akkor haragra kelve
kapta ki a káplán kezéből az iratot a királyné s tollat fogva,
saját kezével törlé ki azt a passust az irásból, odairva mellé a
margóra: «unus rex: unus princeps!» (Egy a király, egy a
fejedelem!)</p>
<p>Mikor aztán a végére került a sor, ott már általános hahotát
költött a felolvasott felirat.</p>
<p>– Most bujik ki a szeg a zsákból!</p>
<p>– Most látunk már át a szitán!</p>
<p>– Ha keresik, hogy ki az oka a sok szerencsétlenségnek, s mikor
megtalálták: kegyelmet kérnek számára. Török Bálint, Héderváry
vesztette el Belgrádot. De mind a kettő «nostras», hát azoknak
kegyelem kell. Bünbakot keresnek, s az én legyek, a nádorispán.
Hanem a vajda, Zápolya János, a ki nem jött a seregével a
megsegítésemre: az kapjon jutalmat. Vegye el a király a hiveitől az
Ujlaky birtokokat, a kik közt már kiosztotta, s adja oda
Zápolyának, hogy annak még több tehetsége legyen ellene cselt
szőni. Hohó atyafiak! ez nagyon vékony takácsmunka!</p>
<p>– Zápolya kreaturája az egész rákosi gyülés! Mondá Szalkán.</p>
<p>– Itt van Budán a fondorkodó vajda, de nem mutatja magát, –
bizonyítá Thurzó. Még pénzt kérni sem jött elő, pedig egész vértes
zászlóaljjal szállt meg a Szentgellért alatt, az öcscsével
együtt.</p>
<p>– Még hódolatát bemutatni sem jött fel hozzánk; szólt neheztelve
a királyné. Az öccsét küldte maga helyett. Betegséget szinlel.
<span class="pagenum"><a name="Page_210" id=
"Page_210">-210-</a></span></p>
<p>– Ravaszkodás tőle! Azért bujik el, hogy ne keressék benne a
zűrzavar keverőjét.</p>
<p>– A királynak vissza kell utasítani e vakmerő kivánalmakat. Ezt
a szót már többen ismételték.</p>
<p>Csak a pápai követ tartotta meg józan igazságérzetét.</p>
<p>– Distingváljunk. A mi igazságos és teljesíthető a rendek
kivánalmaiból, azt meg kell nekik adni.</p>
<p>Elővették: sorba járták. Ezt nem lehet! Ez lehetetlen! Ez meg
épenséggel lehetetlen!</p>
<p>Valakit tömlöczbe kell csukatni a bevádolt főméltóságok
közül.</p>
<p>De ki legyen ez az áldozat?</p>
<p>Fortunatus Imre ez egész patália alatt egy szegletében a
teremnek sakkozott a velenczei követtel, mint a kit épen nem
érdekel az egész dolog.</p>
<p>– Hallod-e? A te nevedet emlegetik! szólal meg egyszer az
ellenese; az olasz nem értett magyarul.</p>
<p>– Hallom. Arról beszélnek, hogy valakit a nemesség
lecsillapítása végett be kell csukatni a csonka toronyba. Én vagyok
a legolcsóbb gonosztevő, engem csukatnak be.</p>
<p>Sárkány országbiró odalépett hozzá s a vállára ütött.</p>
<p>– Jer velem valahová.</p>
<p>– Tudom. A csonka toronyba. Végzem a partiet. Sakk matt! Csak
azt kérem, hogy a szakácsomat is csukják be velem; mert
Frangepánnal egy vályuból nem eszem.</p>
<p>– Aztán ne tarts semmitől. Én leszek az itélő birád; ha arra
kerül a sor.</p>
<p>– Meg ha téged is addig agyon nem vernek.</p>
<p>Az alkincstárnok vidám czimbora volt; a mennyire gyülölte a
nemesség és a nép, annyira szerették az udvaronczok. Szerencsés
Imrét a királyi várlakból egész csapat fiatal széltoló kisérte a
csonka toronyig, mely előkelő foglyoknak börtönül szolgált. Ezt a
bebörtönözést másnap tudatta a király Verbőczyvel: megtoldva az
igazságszolgáltatást még azzal a kegyelmi ténynyel is, hogy a
börtönbe került Szerencsés Imre helyett Frangepán Kristófot
<span class="pagenum"><a name="Page_211" id=
"Page_211">-211-</a></span> kibocsáttatá a csonka toronyból; de
azzal a kötelezettséggel, hogy rögtön üljön lóra s vezesse a
királyi zászlóaljakat Boszniába, Jajcza fölmentésére. A derék
dalmata főur végre is hajtá dicsőségesen a rábizott feladatot,
elverte a török ostromló sereget Jajcza alól. A fődolog azonban az
volt, hogy Zápolya leghatalmasabb párthive el legyen jó messzire
távolítva a királyi udvartól.</p>
<p>A többi kivánságaira a nemességnek azonban azt izente a király,
hogy azokat elébb a nemes uraknak a főurakkal együtt kell jól
meghányni vetni.</p>
<p>A nemes urak visszaizenték: «no hát jőjjenek azok a főurak a
közös tanácskozásra».</p>
<p>A főurak erre megint átizentek, hogy ők csak a király
kiséretében hajlandók átmenni a Rákosra.</p>
<p>No hát jőjjön velük a király is. Izent vissza a nemesség.</p>
<p>Erre megint a király izent át, hogy mindjárt megy, mihelyt a
nemes urak megszavazzák a hadi költségeket.</p>
<p>Akkor a nemes urak kezdtek rájönni, hogy ő velük azok odafenn a
magas Budavárban tréfát üznek.</p>
<p>No hát ők is csináltak egy tréfát.</p>
<p>Megszavazták a hadi költségeket, de olyan módon, hogy az a
főpapoknak fizetett dézsmából teljen ki.</p>
<p>Ez a tréfa meg odafenn nem találtatott nevetni valónak.</p>
<p>Az érsekek, a nuntius, Campeggio kardinalis, mind tiltakoztak a
papi jövedelmek lefoglalása ellen.</p>
<p>S a sok ide-oda izengetés alatt eltelt a két hét, a mi az
országgyülés tartamára szokott rendelve lenni. A régi jó
országgyüléseken a követ urak nem kaptak diurnumot, se
szálláspénzt; hanem a tarisznyából éltek, sátor alatt háltak; mikor
aztán kifogyott a tarisznyából az eleség, s nagy ideje volt, hogy
az ember tisztát váltson, akkor vége volt az országgyülésnek, haza
mentek.</p>
<p>Most is az következett be. A nemes urak megharagudtak, hogy a
király nem is hederít a kivánságaikra; az egy Szerencsés Imre, hogy
becsukatott, az csak annyi, mint «pokolban egy varga». Kapták
magukat, összeczihelődtek, <span class="pagenum"><a name="Page_212"
id="Page_212">-212-</a></span> lóhátról kimondták a határozatot,
hogy majd egy hónap mulva «cum gentibus» jönnek össze egész
seregestől Hatvan alá, s megtartják az «ős országgyülést».</p>
<p>Azzal szétoszlottak; százötven választott magyar nemest itt
hagytak, hogy vigye meg a hirét a budaiaknak, miszerint az
országgyülés feloszlott; de majd egy hónap mulva teljes sokasággal
egybe fog seregleni Hatvanban. Szivesen látják a királyt egész
udvarával együtt.</p>
<p>Ebből aztán rémséges zűrzavar támadt a királyi udvarnál. A
király levelet bocsátott a szétfutott nemesek után, hogy meg ne
próbálják a hatvani országgyülésen seregestől megjelenni.</p>
<p>A királyné udvaronczai pedig a nemesség szétoszoltával azt
tartották első dolguknak, hogy a börtönre küldött Szerencsés Imrét
nagy hűhóval előhozták, visszavitték a palotájába, s ott azután a
szerencsés kiszabadulás örömére nagy dáridót csaptak; a kicsapongó
tivornya zaja kihangzott a fényes termekből az utczára.</p>
<p>A ficzánkolásnak sirás lett a vége. Még ott volt Budán az a
százötven nemes, a kiket az országgyülés felküldött deputáczióba.
Azokat elfogta a düh ez arczátlan ingerkedésre. A mint
beesteledett, összeszedték maguk mellé a főurak hajduit s
megrohanták fegyveres kézzel Szerencsés Imre palotáját; betörték a
kapukat, leverték a fegyveres cselédséget, a tivornyázó vendégek a
házigazdával együtt a hátulsó ablakon át menekültek meg az
ostromlók dühe elől s kötélen ereszkedtek le a bástyafalakról, úgy
futottak át Pestre. A nemes deputátusok pedig miután mindent
összetörtek a fényüző alkincstárnok palotájában, felfeszíték a
kincstára vasajtaját s az ott talált hatvanezer aranyat elvitték
magukkal. Nincs rá adat, hogy valaha beszámoltak volna vele.</p>
<p>Szerencsés Imre palotája ott volt a Szent-György-téren, közel a
királyi várpalotához. A király az erkélyről nézte az egész
patáliát, a mint az udvaronczai az ablakon ugráltak ki, vállat vont
rá, jól esik nekik. <span class="pagenum"><a name="Page_213" id=
"Page_213">-213-</a></span></p>
<p>A nemes urak után azonban következett a csőcselék. Arra a hirre,
hogy kirabolták a nemes urak a «zsidó» palotáját, felkavarodott a
két város minden Sisera-hada; s neki indult a zsidóváros
megostromolásának.</p>
<p>S a szörnyeteg étvágya kielégíthetetlen. A zsidó után következik
a főúr, meg a főpap. A budai várlak ablakaiból, utczákat széltében
ellepő néptömegeket láttak minden oldalról előhömpölygeni. A
főurak, midőn hajduikat keresték a saját védelmükre, rémülve látták
azoknak a libériáit a lázadó csapat élén, az ő saját hajduik voltak
a vezetők.</p>
<p>Mindenki a királyi várba futott, melynek védelmére talpra állt
Szente uram száz főre becsülhető királyi várőrségével.</p>
<p>A királyné és a megrémült udvarhölgyek most már egészen
komolynak találták a fordulatot. A fellázadt népsöpredék nem ismer
semmi tekintélyt, annak nincs félelme se az aranyos, se a biboros
palást előtt. A nádort pedig a saját hajdui szidták
szemtől-szembe.</p>
<p>– Ez Zápolyának a műve! dühöngött Báthory. Rég el kellett volna
azt az embert fogatni és egy fejjel megkurtítani!</p>
<p>A legnagyobb szorongattatás pillanataiban trombitaharsogás
hangzott a fehérvári kapu felől s a meredek úton fölfelé vágtatva
jött egy csapat vértes lovas zárt hadsorban.</p>
<p>– Ezek Zápolya katonái!</p>
<p>«Miért jöttek most?» ez a kérdés.</p>
<p>Talán közös lázadást csinálni a király ellen támadt néppel? Azt
most megtehetik. Kezében van a vajdának a király, királyné, az
egész országtanács s ez mind ellensége.</p>
<p>A vértes lovagok azonban nem a király vesztére huzták ki a
kardot, hanem a megmentésére. Közé vágtak a lázadó tömegnek s egy
lélekzet alatt tisztára volt seperve a várlak előtti tér. Zápolya
György hadnagya, Bodó Ferencz vezette a lovasokat. A lázadókat
szerteszéllyel üzték a vajda katonái. <span class=
"pagenum"><a name="Page_214" id="Page_214">-214-</a></span></p>
<p>Maga a vajda pedig hordszéken hozatta magát a királyi lak
kapujáig.</p>
<p>Ott kiszállt s kardját mankónak használva, ment fel a király
elé. Arcán látszott az átszenvedett forró láz nyoma; nagy magas
homlokán egy sor piros gyöngy vonult végig egyik halántéktól a
másikig, a felrakott nadályok vérszipolyzásának nyoma. Olyan volt
az, mint egy diadéma.</p>
<p>– Halálos betegségem ágyából szálltam le; mondá a vajda a
királynak, hogy felségedet megmentsem a gonosz lázadóktól.</p>
<p>A király megölelte a vajdát s a királyné megcsókolta a homlokát
(azt a diadémos homlokát), szabadító angyalának nevezte.</p>
<p>És ezzel Báthory nádorispán meg volt bukva.</p>
<p>Zápolya és testvére lettek a nap hősei.</p>
<p>S miután Zápolya még az elbujt Szerencsés Imrét is fölkeresteté
s biztosítá felőle, hogy a nemességgel szemben pártját fogni kész s
a kincstárnoki állásra őt tartja a leghivatottabbnak, ez által az
egész udvar kegyét elhódítá.</p>
<p>Még hozzá, hogy a német udvaronczokat is biztosítá, hogy nem
engedi őket eltávolíttatni, ezzel épen minden szivet megnyert
magának.</p>
<p>És aztán volt a kiséretében ezer pánczélos lovag, a kiket a
testvére vezénylete alatt felajánlott a királynak, személyes
védelmére.</p>
<p>Zápolya egyszerre az udvar kegyenczévé emelkedett.</p>
<p>Minden jól volt már. Semmitől sem lehetett tartani többé.</p>
<hr class="tb" />
<p>És ez alatt a török elfoglalta Szörény várát! <span class=
"pagenum"><a name="Page_215" id="Page_215">-215-</a></span></p>
<h2><span class="smaller">XX. FEJEZET.</span><br />
AZ ŐS-ORSZÁGGYÜLÉS.</h2>
<p>Zápolyának jó időben jött segélye nagy fordulatot idézett elő az
udvarnál. A király azonnal visszavonta a hatvani országgyülést
betiltó rendeletét; sőt azt a választ adá a százötven nemes
küldöttnek, hogy saját magas személyében fogja megnyitni az
ős-országgyülést, a minőt száz év óta nem látott az ország. Ezzel a
nemesség szive meg lett véve Zápolya számára. A királyné maga is
rajongott a daliás vajdáért.</p>
<p>Színjátéknak remek volt ez. A tragœdia hőse egyúttal szerzője is
annak. Van ebben egy hatalmas hős, a kinek a jóslat koronát igért s
a ki e jóslat beteljesültét a saját kezére bízza. Akármerre tekint
szerte az országban, saját magánál nem talál trónra méltóbb alakot.
Se szív, se fő, mely arravaló, sehol. Egy országgyülésen már
meghozatta azt a törvényt, melyben kimondja a nemzet, hogy ha a
trón megürül, többé mást, mint magyart abba be nem ültet. Most még
egy ős-országgyülésnek kell létre jönni, mely a trón mellől mind
azokat a főurakat elsöpörje, a kik Ferdinándot akarják a magyar
korona örökösévé tenni. II. Lajosról már mindenki úgy beszél, mint
veszendő emberről. Husz éves s már elérte az emberi kor legvégső
határát, haja ősz, arcza ránczos, összetöpörödött, nullának hivják,
árnyéka csak már a királynak. A királyné pedig fiatal, ideges,
temperamentumos, álmatag vágyaktól sóvárgó. Milyen világos
megoldása volna a gordiusi csomónak, ha ausztriai Mária ülne a
trónon együtt a nemzetválasztotta magyar királylyal!</p>
<p>A sczénázás ügyesen volt bogozva. Egy lármás országgyülés,
melyben a hős nem szerepel, súlyos betegségben fekszik; aztán egy
zivataros néplázadás, melynek tetőpontra <span class=
"pagenum"><a name="Page_216" id="Page_216">-216-</a></span>
emelkedésénél egyszerre megjelenik a hős s a rettegő királynét
megszabadítja. A lázadókat kardlappal verik szét. Senki sem sérül
meg. A nemes lázadók megkapják az alkincstárnok hatvanezer aranyát
s meg vannak vele elégedve. Ellenben a máglyára itélt Szerencsés
Imre az új országgyülés által hivatalába visszahelyeztetik s
kárpótlásul megkapja a réz- és arany-ezüstbányák bérletét, a miből
eddig a Fugger-ház duskálkodott. És így a német fizeti a birságot s
annak mindenki örül. A németek pártja pedig földig van verve. Most
azután csak egy kis türelem kell, a míg a fonnyadt, féregfurta
gyümölcs lehull a fáról.</p>
<p>És ha nem akar magától lehullani?</p>
<p>A király egész udvarával s a külföldi követekkel együtt indult
el a hatvani országgyülésre, a két Zápolya vértes lovassága volt az
udvar díszkisérete és oltalma.</p>
<p>Útközben meg kell hálni Besnyőn, a hol a király és udvara a
kolostorban lett elszállásolva.</p>
<p>Éjszaka a nemesség szószólói a Budáról jött főurakkal s a
felsereglett egyházi méltóságokkal értekezletet tartának a
templomban, melyen Szalkán érsekprimás elnökölt. Ez is Zápolya hive
volt már. Derék államférfi volt, mindig arra fordult, a merre a
szél fútt.</p>
<p>Az értekezlet minden tagja megszólalt. Sorban valamennyien arról
okoskodtak, minő adókat kellene az országnak kivetni, minő
hadseregeket összehozni, hogy a fenyegető ellenséggel, a törökkel,
győzelmesen megmérkőzhessék a magyar nemzet.</p>
<p>Egy fehér csuhás barát maradt utoljára, valahol a hátulsó
padban, a kire nem is nagyon ügyelt senki. Mikor felállt beszélni,
néhányan ráismertek s sugdosták a szomszédaiknak: ez az a Fráter
György, a kinek mindig valami «extra» jön ki az agyából.</p>
<p>Most is azt tevé, a teljes czímű megszólítás után, melyben
megadta a rendeknek a «tisztelendő, méltóságos, tekintetes és
vitéz» titulusokat, tartott egy olyan beszédet, melyben egyenkint
visszavette tőlük mind a tiszteletet, <span class=
"pagenum"><a name="Page_217" id="Page_217">-217-</a></span> mind a
méltóságot, mind a tekintetet, mind a vitézséget.</p>
<p>– Ti fogtok nagyszerű törvényeket hozni, de azokat nem fogja
megtartani senki. Ti megszavazzátok a rengeteg adókat, de azokat
nem fogja megfizetni senki. Ti el fogjátok rendelni a
táborhelyeket, de azokon tábor nem fog összegyülni. Ti végig
fogjátok hordoztatni a véres kardot az országban, kikiáltatjátok,
hogy «veszélyben az ország!» de attól az alvók fel nem ébrednek.
Azt kérdem tőletek, hogy ha nem tudunk háborút csinálni, miért
akarunk háborút csinálni? Elmélkedjünk róla, hát múlhatatlanul kell
mi nekünk a törökkel élethalálharczba keverednünk? Ime a hatalmas
Francziaország méltónak tartá szövetséget kötni a török császárral.
Hasonlót tett Velencze és Lengyelország. A mi nem volt szégyen
francziának, olasznak, lengyelnek, mért volna szégyen a magyarnak?
Szolimán szultán maga ajánlotta fel a békét nekünk, követét küldé
hozzánk. Mi a békét visszautasítottuk, a követet börtönbe
vetteténk. A hatalmas szultán már éreztette velünk a haragját.
Szabács, Zimony, Belgrád, Szörény vára füstölgő romjai intenek
bennünket. Még nem lépett át a határunkon a török, még mienk
Magyarország, sőt Bosznia is a mienk. Hát nem nagyobb hazafiság
volna-e tőlünk, ha elismernők, hogy igazságtalan dolgot követtünk
el a török követtel s mi ajánlanók fel a békekötést Szolimánnak,
mint hogy megszakadásig rakjuk a terheket az országra, s a fegyver
élére bizzuk az eldöntést? Hát nem nagyobb megalázkodás-e az a
magyar nemzettől, hogy a határon levő várainkat átengedtük
megvédelmezésre az osztrák fejedelemnek, mint ha egy-egy jó szóval
eltávolítanánk azoktól a török hadsereget?</p>
<p>Tovább nem beszélhetett, lezúgták, elhallgattatták.</p>
<p>De Fráter György e zúgáson keresztül dörgő hangon kiáltá
oda:</p>
<p>– Én így fogok szólni holnap a rendek előtt, s meglássuk, kinek
ad a nemesség igazat? <span class="pagenum"><a name="Page_218" id=
"Page_218">-218-</a></span></p>
<p>Az előljáró tanácskozmány után magához hivatá Zápolya Fráter
Györgyöt.</p>
<p>– Hivem vagy-e még, a hogy eddig valál? kérdé a vajda a
baráttól.</p>
<p>– Bizonyára, a míg a hazámat szeretni fogom, addig téged is
szeretni foglak.</p>
<p>– Tehát te meg vagy győződve a felől, hogy ha Magyarország békét
köt Törökországgal, akkor ez a mi hazánk megmenekül a
veszedelemtől, bőség és boldogság helyreáll ismét, nyugodt
esztendőket élünk?</p>
<p>– Ez hitem és reménységem.</p>
<p>– Most egy másik kérdésemre felelj. Olyan nagyon kivánatosnak
tartod-e te Magyarországra nézve, hogy ez a nyomorék, a ki most
Szent István és Géza koronáját ingatja a fején, megöröködjön az
ország királyi székén, s tán még magához hasonló ivadékot adjon e
nemzetnek, s osztrák Máriának nyoszolyája idétlen bábokkal
népesítse meg Budavárát?</p>
<p>Ez a kérdés megrettenté a barátot. Mintha egy vulkán tölcsérébe
tekintett volna alá, melynek lávái kitörésre készülnek. Ez a
végzetes kráter volt Zápolya lelke. Ez az ember inkább látja
összetörni a hazáját, csak hogy annak a romjain az uratlanná lett
koronát feltehesse a saját fejére. Megnémult, nem tudott
felelni.</p>
<p>– Nos tehát! bölcs férfiu! Olvastad Aristoteles «Organon»-ját?
Olvastad Lully Rajmond «Ars magná»-ját? Tudod, hogy mi a
logika?</p>
<p>Fráter György meghajtá a fejét.</p>
<p>– Vissza fogok menni a kolostoromba, s várok, a míg te jösz oda
hozzám…</p>
<p>A logika Zápolyának ad igazat, a hazaszeretet Fráter
Györgynek.</p>
<p>Fráter György eltávolítása után szépen lehetett folytatni a
színjátékot. Az egész rendezés a szerző lángeszére vall. A barát
könnyen összekuszálhatta volna, a ki nem találta meg benne a
szerepét. <span class="pagenum"><a name="Page_219" id=
"Page_219">-219-</a></span></p>
<p>A kora hajnalban utrakelt királyt az eléje jött nemesi
küldöttség fogadta, Ártándyval az élén. Ez is hol itt volt, hol ott
volt.</p>
<p>Tizennégyezer nemes, lóháton ülve, várt a királyra a hatvani
síkon. Nem azért ültek lóra, hogy harczoljanak, hanem hogy
tanácskozzanak, törvényt hozzanak.</p>
<p>Tizennégyezer ember, lovon ülve, hármas sorban, félkörben
felállítva, oly roppant tömeget képez, hogy nincs az az emberi
hang, mely hallhatóvá tegye magát e sokaság közepett.</p>
<p>S a lovassági félkört, ős szokás szerint, egy másik félkör
határolja meg, szekerekből összeállítva, melyeknek a rúdja kifelé
áll. A szekereket gyékény- vagy ponyvasátor takarja, melynek
saraglyanyilásán a nemes urakkal együtt jött asszonynép kandikál
elő. Ez a karzat. Közbe markotányos sátorok, laczikonyhák,
melyekben czigánypecsenyét sütnek s karczost, méhsert, töltögetnek
a megéhezett és szomjazott nemesek kivánságára.</p>
<p>A király és a vele jött főurak számára díszes sátor van
felállítva, s korláttal körülzárva, hogy a szájtátó pórnép oda ne
lábatlankodjék. Zápolya vértesei vannak fölállítva a korlát
mögött.</p>
<p>Szemben a király sátorával gyülekezett össze az a kiválasztott
része a nemességnek, melynek már be lett tanítva a maga
tennivalója.</p>
<p>Verbőczy fogadta az emelvénynél a királyt, a ki szorongva
tekintett végig a felállított fegyveres tömegen.</p>
<p>– Tanácskozásra nagyon sok, ellenségverésre nagyon kevés, monda
a király személynökének.</p>
<p>– Ez csak a negyedrésze az összes nemességnek, biztatá a királyt
Verbőczy. Felséged szavára a többi is mind táborba szálland.</p>
<p>És ekkor felállt a nagy törvénytudós a szónoki emelvényre s két
álló óráig le sem szállt róla. Sok volt a panasz, nagy volt a
veszedelem, tömérdek a vád, a mit el kellett mondani. Minden bajnak
okozói az ország tanácsadói. <span class="pagenum"><a name=
"Page_220" id="Page_220">-220-</a></span> Megmenteni csak úgy lehet
az országot, ha a király a hűtelen és tehetetlen főhivatalnokokat
eltávolítja s helyettük a hiveket és tehetőseket hivja oda. De még
az sem elég, az ország zászlósai mellé szükséges egy országtanács,
melynek nyolcz tagját a nemességből kell kiválasztani, azok
ügyeljenek pénzre, hadra, igazságszolgáltatásra és a vallásra. (Ime
a miniszteri rendszer.)</p>
<p>A közel álló nemesség, a ki egészen vagy fülhegygyel hallotta a
lelkes beszédet, a midőn annak a végeztével reá appellált a szónok,
rárivallt, hogy «mindnyájan azt kivánjuk!» s ez a kiáltás tovább
terjedt a félkör két végéig. A mi a centrumnak jó, az bizonyára a
két szárnyra nézve is csak jó lehet.</p>
<p>Verbőczy leszálltával, Szalkán érsekprimás lépegetett fel az
emelvényre. A mint ennek a bibornoki köntösét meglátták a félkör
két végén álló nemesek, a kik nem voltak informálva, rákezdték a
kiabálást: «Nem kell a varga fia! Le a cseszkóval! Nincs itt
csizmadia műhely! Le a nemesség ellenségével! Szállj le onnan
csizmadia, csiszlik fia, üssön meg az Istennyila!»</p>
<p>A két Zápolya nagy sietve belovagolta kétfelé az arczvonalt,
felvilágosítva a tekintetes rendeket, hogy a primás a «mi hivünk»
már: nem kell lehurrogatni. Erre aztán szóhoz hagyták jutni
Szalkánt.</p>
<p>Szalkán nagy bölcsen rövidre fogta a beszédet, csak annyit
mondott, hogy ő magától is leköszönt már a korlátnokságról s
ezennel leteszi ő felsége kezébe az ország pecsétnyomóját.</p>
<p>Mikor leszállt, még egy gyönge vivátot is kapott az első
sorokból.</p>
<p>Következett utána harmadik szónoknak a nádorispán.</p>
<p>Báthory Istvánnak nagy dolog volt a falépcsőkön felmászni
köszvénytől megmeredt térdeivel. A közel levő nemesek gunyolódva
biztatták: «No öreg! Hát nem olyan könnyű oda felmászni, mint a
Mazoni herczegnő nyoszolyájára?» <span class="pagenum"><a name=
"Page_221" id="Page_221">-221-</a></span></p>
<p>A nádorispán beszédében keverve volt az alázatosság a dölyffel,
majd a bukását érző államférfi, majd a dölyfös dynaszta került
benne fölül. A zokogásig elérzékenyült, majd meg a harag hangján
követelte, hogy állítsák törvényszék elé s ha bűnös, vágják le a
fejét. Kaczagtak rajta. Csupa szánalom volt, mikor megint
lebotorkált a falépcsőkön potrohos termetével.</p>
<p>S ez legyen fővezére a magyar hadseregnek!</p>
<p>Negyedik szónoknak következett az országbiró, Sárkány Ambrus,
barna, ragyás képű, köpczös, vállas alak. Ez szökve ugrott fel a
szónoki emelvényre s bizott a jó torkához, olyan hangja volt, mint
a recsegő tárogatónak. Elkezdte a nemességet leczkéztetni. Ököllel
ütötte a mellét és a pulpitus deszkáját, ugrott, dobbantott, a
süvegéhez kapkodott. Azt állítá «úgysegéljen»-nel, hogy nincs ő
hozzá fogható hazafi hűségben, áldozatkészségben három sem az egész
országban.</p>
<p>Erre aztán megindult ellene a zivatar a középsátorban.</p>
<p>– Hazudsz! Áruló vagy!</p>
<p>– Gebedj meg a hamis szavaktól!</p>
<p>– Harminczadok bérlője vagy! Szegények nyuzója vagy!</p>
<p>– Korcsmáros vagy! Rossz bort méretsz a csapszékeidben.</p>
<p>– Lócsiszár vagy! Marhakupecz vagy! Lóbőr kereskedő!</p>
<p>– Vágjuk össze az áruló kutyát!</p>
<p>S már kezdtek kirepülni a kardok a hüvelyeikből, de a két
Zápolya közbeveté magát s azoknak az oltalma alatt az országbiró
valahogy le tudott menekülni a szószékről s elrejtőzhetett a
királyi sátor kárpitja közé.</p>
<p>Még azután a kincstárnok Thurzó Elek lett volna hátra, a kinek
szószékről igazolni kellett volna a sáfárkodását, de ez már okult
az előtte szólottak gyászos példáján s akárhogy kiabálták a nevét:
«halljuk Thurzót! Hol van Thurzó! Lássuk a képes felét! Mutassa a
szép pofáját!» <span class="pagenum"><a name="Page_222" id=
"Page_222">-222-</a></span> hallatlanná és látatlanná tette magát,
a képét sem mutatta meg.</p>
<p>Ez a rémséges nagy kiabálás idegessé tette a királyt. Felállt a
trónjáról, s kijelenté Verbőczynek, hogy ő visszavonul az
országgyülésből és a szállására megy Hatvanba. Maradjon ott
helyette Verbőczy, azért ő a király personalisa.</p>
<p>A királylyal együtt eltávozának az ősgyülésből a primás, a
nádor, az országbiró és a kincstárnok, meg a többi főméltóság, a ki
valamiben ludasnak érezte magát.</p>
<p>A tizennégyezer nemes azonban helyben maradt s a király
eltávoztával folytatta a tanácskozást, azzal a külömbséggel, hogy
most már a markotányosnék is közé keveredhettek a tekintetes
rendeknek s szolgálhattak a nyeregben ülőknek borral, serrel és
cserepcsikra tüzött czigánypecsenyével, a mi nagyban könnyítette a
tanácskozást, mivel hogy semmi sem hat olyan engesztelőleg a
felizgatott kedélyekre, mint egy kupa jó bor, meg egy darab bőrös
pecsenye.</p>
<p>Hol is hagytuk el a tanácskozást? (Öt percznyi szünet után.)</p>
<p>Igen! A hazaáruló főméltóságok elkergetésén.</p>
<p>A visszatérő kiséret hadnagyai jelenték, hogy Sárkány Ambrus
országbiró rögtön szekérre kapott és megszökött.</p>
<p>«No ha megszökött, akkor ezzel «re vera» elismerte, hogy áruló.»
A birtokait rögtön konfiskálta az országgyűlés, s fel is osztotta
brevi manu az érdemes nemesek között. Egy dominiuma Dobó Ferencznek
jutott: Zápolya hadnagyának, a ki a budai lázadó csőcseléket
szétverte.</p>
<p>Azután következett a sor a «nádorspán» elcsapására (a hogy az
egykoru krónikás a palatinus czimét összehuzta). Ez is egyhangulag
lett elhatározva. Azonnal vitte a küldöttség a királyhoz Hatvanba
az országgyülés határozatát. A király azt üzente vissza, hogy ehez
nincs joga az országgyülésnek, ez a korona pærogativája.
<span class="pagenum"><a name="Page_223" id=
"Page_223">-223-</a></span></p>
<p>Erre kitört a zivatar. A nemesség hadrendje felbomlott, minden
oldalról odarugtattak a királyi sátor és szószék felé.
Tizennégyezer torok kiabált összevissza. Egy-egy szónok, a ki a
szószékre felkaphatott, ordított torkaszakadtából, de azt a sokaság
nem értette meg: csak azt látták, hogy a szája jár, s a karjai
kalimpáznak a levegőben, a kocsikon levő asszonynép visítása is
belevegyült a zűrzavaros lármába, a miből utoljára csak annyi
kerekedett ki, hogy no hát ha nincs joga a nemességnek a nádort
letenni, de van joga darabokra felkonczolni, akkor aztán rakja
össze ő felsége, ha van hozzá prærogativája!</p>
<p>Azzal nagy tömegekben megindult a nemesség Hatvan felé, kivont
karddal.</p>
<p>A tumultus hirére az udvaronczok azt a tanácsot adták a
királynak, hogy meneküljön vissza Budára, a mi végzetes veszedelem
lett volna. Szerencsére ott volt Zápolya János, a ki a zűrzavar
kezdetén a vértes lovasságával előre sietett az országgyűlés
szinhelyéről, s elfoglalta a király kastélyához vezető utczák
bejáratait, s biztosítá a királyt, hogy felséges személyét semmi
veszély nem fenyegetheti. Hanem Báthory Istvánnak tanácsos volt
hintóra kapni, s elvágtatni, a míg a nemesség meg nem érkezik. A
lovas csapatok aztán egész éjjel nyargaláztak alá s fel az
utczákon, s keresték házról-házra az árulókat. Ha egyet-egyet
felismertek a hozzátartozandók közül, azt kegyetlenül
elpáholták.</p>
<p>Másnap aztán folytatták ugyanezen rendben az országgyülést.</p>
<p>A mise idejét be kellett várni, melyet a szabad ég alatti
sátorban Várday Pál egri püspök tartott meg egész czeremoniával,
addig a laczikonyháknak nem volt szabad megnyitni a sátor
ponyváikat. A ki ez alatt zajongott, azt elzsákolták, azon
jogczímen, hogy Thurzó híve, a ki titkos lutheránus, s nem
hallgatja a szent misét.</p>
<p>Következett volna, hogy a király izenetét kihirdessék,
<span class="pagenum"><a name="Page_224" id=
"Page_224">-224-</a></span> melyben az volt, hogy a nádor
állíttassék rendes törvényszék elé, s ha bűnös, birái által
itéltessék el. Valami háromszáz nemes, a ki a középen volt, s
hallotta a felolvasott üzenetet, azt mondta rá, hogy nagyon helyes,
de a többi tizenháromezer lekiabálta őket, s nem hagyott senkit
szóhoz jutni. A kipéczézett főurak neveit hangoztatta mindenki,
csuf czímekkel megrakva.</p>
<p>Végre a királytól jött küldöttségnek sikerült szóhoz jutni.
Várday János, Kanizsay László, Drághfy János egyszerre jelentek meg
a szószéken, s kihirdették, hogy a király beleegyezett a főtanács
urak letételébe.</p>
<p>Arra a nemesség, minden tanakodás nélkül kikiáltotta azt a három
urat az elcsapottak helyébe kanczellárnak, kincstárnoknak,
országbirónak!</p>
<p>Hát nádor ki legyen?</p>
<p>«Zápolya János! Zápolya János!» Kiabálta a nemesség.</p>
<p>A vajda ott állt az üres trón mellett, könyökét annak támlányára
nyugtatva. A trón mellett állt egy másik, alacsonyabb biboros szék,
az volt a nádor széke. A délczeg vitéz gúnyos mosolylyal fogadta a
megtisztelő lármát, mely nevét hangoztatá. Igen! három év előtt még
az lett volna a nagyravágyása, hogy ebbe a székbe üljön. De most az
neki nagyon alacsony volt. Félretaszítá maga elől a nádori széket,
s a királyi ballusztrád szélére lépett. A nemesség, látva, hogy a
vajda szólni akar, elcsendesült az egész karélyban, úgy hogy
Zápolya érczhangú mondását messze meg lehetett hallani.</p>
<p>– Nincs közöttünk méltóbb a nádori méltóságra, mint az, a ki
esze és ereje által a nemesség sorából a király személyének
képviseletéig emelkedett, Verbőczy István…</p>
<p>E név kimondására egyszerre az egész tizennégyezernyi had
felrivallt: «Vivat Verbőczy palatinus!» Az égrengető kiáltás
elhatott a királyig Hatvanba.</p>
<p>Verbőczy megrettent. Ezt ő nem így tervezte. Ő Zápolya
<span class="pagenum"><a name="Page_225" id=
"Page_225">-225-</a></span> Jánosnak szánta a nádorispánságot. Ő
egyenes lelkű, eszű ember volt. Az egész mozgalomban, melyet
megindított és vezetett eddig, nem volt más szándéka, mint hogy az
országnak erős kormányt adjon, mely azt végveszedelméből ki tudja
ragadni, de saját emelkedésére nem gondolt e mellett. Neki elég
volt az a dicsőség, a mit eddig szerzett, hogy első, talán egyetlen
törvénytudósa lett az országnak, hogy a törvényeket összegyüjté, az
igazságszolgáltatást rendbe hozta. De az ilyen hivatalhoz nem
érzett magában semmi erőt. Ez olyan teher volt, mely őt
leroskasztá.</p>
<p>De már hasztalan volt minden szabadkozás. A nép szava, Isten
szava! hát még ha az a nép csupa nemes emberből áll!</p>
<p>Midőn végre a király ismét megérkezett a trónsátor alá, s a
nemesség szónoka, Ártándy szájából megérté, hogy Verbőczy lett
kikiáltva új nádorispánnak, nem tehetett egyebet, mint hogy a
választást helyben hagyja.</p>
<p>Verbőczy zokogva borult a király lábaihoz, úgy könyörgött.</p>
<p>– Ne tedd a vállamra azt a nehéz terhet, fölséges királyom. Ne
add a kezembe ezt a súlyos kardot, a melylyel nem birok. Én
egyszerű litteratus vagyok, könyvek között őszültem meg, hogy
viseljem én az ország főkapitányságát? hogy üljem meg a csatamént,
mint a hadak fővezére? szegény sorsu vagyok, hogy feleljek meg a
fényes méltóságnak, melyhez se lelkem, se vagyonom? Szabadíts meg
tőle.</p>
<p>Háromszor ismételte e rimánkodását, mindannyiszor a nemesség
éljenrivallása nyomta el a szavát.</p>
<p>A király szomorú mosolylyal mutatott a tomboló tömegre.</p>
<p>– Te ébresztetted fel ezt az óriást, te hoztad össze az
ős-országgyülést. Ha te nem birsz vele, a nagy népvezér, hát én
szegény kicsi király, hogy tegyek ellene? Csak viseld te a magad
terhét, én is viselem a magamét. <span class="pagenum"><a name=
"Page_226" id="Page_226">-226-</a></span></p>
<p>Azzal inte a király a mögötte álló kanczellár püspöknek, hogy
olvassa fel az esküformát az új nádor előtt.</p>
<p>Az egész tábor levette a süveget fejéről, a legmélyebb csend
lett, a míg Verbőczy elmondá az eskű szavait az egri püspök
után.</p>
<p>Akkor aztán újra kezdődött az üdvrivallás.</p>
<p>Ez örömzaj közepett aztán felolvasá Verbőczy az országgyülés
megállapodásait, melyeket a besnyői értekezlet elfogadott. A király
szentesíté őket. Az óriás tömeg helyeslést kiálta minden czikkre.
Valami háromszázan tudták talán, hogy mi volt az, a mit
megéljeneztek, de tizenháromezernek bizony álma sem volt arról,
hogy minő sorát a nehéz törvényeknek fogadta el a hatvani
ősgyülés.</p>
<p>S mind ez nem tartott három napnál tovább.</p>
<p>Talán érdekes lesz egy részét e határozatoknak elsorolni, hadd
lássa a mai kor ivadéka, hogy mire volt képes hajdanában a honfi
lelkesedés?</p>
<p>A legelső határozat az volt, hogy az 1521-iki budai országgyülés
határozatai a hadjárat és honvédelem költségeire szükséges adókra
nézve ujból megerősíttettek.</p>
<p>Voltak pedig ezek az adók a következők.</p>
<p>«Minden nemnemes lakosa az országnak, akár polgár, akár jobbágy,
kereskedő, vagy kézműves, fizet minden kémény után füstpénzül egy
aranyat.»</p>
<p>«Minden hordó bortól egy forintot, hordó sertől tíz denárt.»</p>
<p>«Minden igásmarhától öt denárt, juh-, kecske-, sertés és
méhkaptár után két denárt.»</p>
<p>«Minden kézműves, a füstpénzen kívül, a műhelyétől egy
forintot.»</p>
<p>«Boltos kereskedők az árúk értékének egy huszadát.»</p>
<p>«Házalók minden lovuk után ötven denárt.»</p>
<p>«Molnárok minden kerék után, halászok minden háló után egy
forintot.»</p>
<p>«A papok ezüstnemüiknek egy tizedét, a templomok kincseiknek egy
negyedét.» <span class="pagenum"><a name="Page_227" id=
"Page_227">-227-</a></span></p>
<p>«A zsidók apraja, nagyja, fia, leánya, fejenkint egy
forintot.»</p>
<p>(Ennél tökéletesebb adóztatási rendszer soha sem «volt», nem is
«lesz» Magyarországon!)</p>
<p>De még önmagára is adót vetett ki a nemesség.</p>
<p>«A nagybirtoku nemesek és főpapok fizessék adóban összes
jövedelmeiknek fele részét az ország pénztárába, a kisebb birtoku
nemesek pedig adózzanak épen úgy, a hogy a jobbágyok, de még azon
felyül fizessenek egy kurta forintot.»</p>
<p>«A füstpénzből a király és a királyné kapjanak huszonöt
denárt.»</p>
<p>S hogy ez a begyülendő tömérdek kincs, szokás szerint,
«cape-rape» módon szét ne ragadoztassék, annak a megőrzésére
állítassék fel egy erős vár az ország közepén, melynek kapuit két
főúr és két nemes őrizze.</p>
<p>És ez mind általános felkiáltással lett elfogadva. Nem volt
részletes tárgyalás, nem módosítványok, nem névszerinti szavazás,
semmi közbekiáltások. Egy szellem, egy lelkesült eszme hatotta át
az egész országgyülést, «hisz úgy sem fizetjük meg!»</p>
<p>Azután meg lett alkotva az új államtanács, a nyolcz nemesi
miniszterrel.</p>
<p>Elhatároztatott, hogy a király és királyné udvari tisztét
magyarok viseljék.</p>
<p>Katonák zsoldja meg lett állapítva, a huszároké havi négy
forintban, a puskásoké hatban.</p>
<p>A réz és ezüstbányák bérlete ki lett véve a Fuggerek kezéből, s
átbocsátva Szerencsés Imre kezelése alá, a ki csodaeredményeket
igért.</p>
<p>És a nagy Ujlaky herczegi birtok át lett ruházva Zápolya
Jánosra, a ki ez által egyszerre az ország leggazdagabb főurává
lett fölemelve.</p>
<p>(Ez volt tulajdonképen a legvalárdabb föladat, a sokat vitatott
Ujlaky örökséget a vajda kezére juttatni. Ezért kellett nádort,
országbirót, kincstárnokot megbuktatni.) <span class=
"pagenum"><a name="Page_228" id="Page_228">-228-</a></span></p>
<p>S hogy az országgyülés határozatai ne szűkölködjenek tréfás
részletek nélkül sem, az is határozatba ment, hogy azt a tömérdek
hamis dénárt, értéktelen ezüstpénzt, a mit Szerencsés Imre
veretett, (miután már meg van, és el nem emészthető) igyekezzék a
király külföldi fizetéseknél elhasználni, takarítsa ki Cseh- és
Németországba, s aztán ne eressze be többet a határon.</p>
<p>Ez mind és még a jövő évi országgyülésnek a kihirdetése nehány
óra alatt el lett határozva a hatvani sikon, s ezzel az
országgyülés rengeteg vivátot kiáltva a királyra, szép rendben
eloszlott.</p>
<p>A király kiséretében járt német irástudó, Spervogel, mint
szemtanuja a hatvani országgyülésnek, feljegyezte róla azt a
dicséretreméltó adatot, miszerint a nemes urak az országgyülés
közelében fekvő rozs- és árpavetéseket a lovaikkal le nem
tapostatták, sem az asszonyok ludaiban és tyukjaiban kárt nem
tevének, ellenben a husnak és pecsenyének, ludnak és kappannak,
gyümölcsnek és zabnak azt az árát adták, a mit az eladó
kofaasszonyok követeltek érte, a mi őseinknek jó hirnevére a
legszebb magasztalás.</p>
<p>Hogy mind ezeknek a nagyszabású határozatoknak mi lett az
eredménye, az már kevésbbé dicsekedésre méltó.</p>
<p>Nem elég az üdvösségre az, hogy legyen egy okos ember, a ki
parancsol, ahoz még egy bolond is kell, a ki engedelmeskedik.
Fizetés dolgában pedig régente is kevés volt a bolond ember.</p>
<p>Legkisebb számítás szerint öt millió aranynak kellett volna
begyülni az ország pénztárába. (A mi a mai pénzviszonyokhoz
arányítva, egyértékű volna ötven millió aranynyal.) Aztán
összevissza nem gyült össze több negyvenötezer forintnál. (Ezért
ugyan kár lett volna várat építetni az ország közepén, a pénz
megőrzésére.) A nemes urak, meg a papok épen nem fizettek, a
paraszt elhajtotta a marháit erdőre, berekre, mikor az adókivető
jött, kivetni rá a dénárokat, s a kéményét lebontotta, hogy
füstpénzt <span class="pagenum"><a name="Page_229" id=
"Page_229">-229-</a></span> ne fizessen. A bort inkább kiitták a
hordóból, csakhogy adót ne fizessenek tőle, nem lehetett mást
megfogni, mint a városi polgárt, meg a zsidót. Azok meg kialkudtak
az adóbehajtókkal felében, harmadában. Az adóbehajtó sadduceus
pedig akkor sem tartozott az emberi társaság első szinmézéhez, vagy
a tokaji bornak az eszszencziájához. Azok a mi pénzt hétköznap
beszedtek, vasárnap mind eldorbézolták, s ha már fennemlített
Spervogelnek hitelt lehet adni, az adóban lefoglalt borokat a
kutyáikkal itatták meg.</p>
<p>Szerencsés Imre, természetesen, a mint a rézbányák bérletét a
Fuggerek kezéből kicsikarta, azon volt, hogy a saját hatvanezer
aranyát helyre pótolja belőlük, a mit a nemes urak annektáltak: ő
tőle is építetlen maradhatott az a torony, a miben az ország
kincsét kellett volna megőrizni a négy magyar nemesnek. Milyen
optimismus! Négy úr egy csomóban, a ki az ország pénzét
megőrzi.</p>
<p>Minden úgy következett be, a hogy azt Fráter György előre
megmondá Zápolyának.</p>
<p>A hatvani ős-országgyülés után Lajos király hazatért a
fővárosba.</p>
<p>A királyné eléje jött. Nagy volt az öröme, mikor meghallotta,
hogy a nemesség a füstpénz egy részét a királyné kincstára számára
szavazta meg, s látta, hogy a király épkézláb tért vissza az
országgyülésből, s hogy a magával vitt vén totyakos főurak helyett
fiatal daliás főméltóságokat hozott vissza. Meg is ülték ennek a
lakodalmát Pesten, a pompás királyi kertben. (Ott volt az a mostani
operaház helyén.)</p>
<p>Éjszakára kivilágították a várost és Budavárát.</p>
<hr class="tb" />
<p>Talán ugyanezen a napon irta VII. Kelemen pápa Ferencz franczia
királyhoz azokat a baljóslatu sorokat, melyekben ez mondatik:</p>
<p>«Ki van már tűzve az óra, a melyben a szegény nyomorult
Magyarország eltemettetik». <span class="pagenum"><a name=
"Page_230" id="Page_230">-230-</a></span></p>
<h2><span class="smaller">XXI. FEJEZET.</span><br />
A KALANDOSOK.</h2>
<p>Minden úgy ment, a hogy Zápolya János tervezte. Az ország
főméltóságaiba az ő hívei lettek megválasztva, a megyei kapitányok,
kik az ő pártjából szemeltettek ki, elvették a hatalmat a főispánok
kezéből, a nyolcz nemes kezében volt a kormány, ő maga elnyerte a
nagy kincsű Ujlaky örökséget, úgy, hogy valósággal ő volt már a
király az országban, csak a korona hiányzott a fejéről.</p>
<p>Hanem egy nagy hiba történt a számításban. Elmaradt az
országgyűlés befejezése alkalmával a mindenkor szükséges és
elmulaszthatatlan szankczió.</p>
<p>Mi az a «szankczió?»</p>
<p>No hát a király jóváhagyó aláirása.</p>
<p>Dehogy is az!</p>
<p>Az ökörsütés a szankczió. Ez maradt el.</p>
<p>Hát látott már valaki nádor választást ökörsütés nélkül?</p>
<p>Báthory István uram nádorispánná megválasztatása alkalmából hét
napig tartott a dáridó: a nemes urak még mézes bábot is kaptak, a
mit hazavigyenek a tarsolyban a gyermekeiknek! a hatvani
választásnál pedig azt sem kérdezték az embertől, hogy «mit iszik
kend koma?»</p>
<p>Zápolya bizonyosan azt tartotta, hogy nem az ő dolga a
traktálás, hanem a nádorspáné: Verbőczy pedig szegény ember volt,
neki nem volt módja tizennégyezer nemes urat ősi szokás szerint
megvendégelni. Szép szóval, ékes beszéddel jól tartotta ő a
nemességet, de bizony kézzelfogható táplálékkal nem szolgált a
hiveinek.</p>
<p>Vége is lett a becsületének.</p>
<p>«Ilyen kamuti nádorispánt még nem látott az ország!»</p>
<p>De legnagyobb hiba volt az, hogy a nemesség főfőkolomposát,
<span class="pagenum"><a name="Page_231" id=
"Page_231">-231-</a></span> Ártándy uramat is kinn a hűs levegőn
felejtették. Minden híve Zápolyának kapott valami donácziót, csak ő
maradt puczéron. Még az a hadnagy is, a ki a budai csőcseléket
szétkardlapozta, megkapta a maga részét az országbiró elkobzott
jószágaiból. A Héderváry gyereknek, azért az érdemeért, hogy a
királyné czifra bábúját ellopta, visszaadták hazaáruló apja
lefoglalt birtokait, Ártándynak csak az akkor kapott ütlegek emléke
maradt meg. És a hatalmas Zápolya, a ki hires arról, hogy olyan
tiszta kezű, hogy soha ő rá azt a csunya vádat nem emelte senki, a
sikkasztás, lopás vádját, könnyű neki! A hol más csipeget,
markolgat, ott ő nyalábol! Hanem arról elfelejtkezik, hogy a nagy
vagyonból másnak is juttasson, a ki belesegítette. Ő csak a
katonáira gondol, azokat fizeti rendesen, pedig a ki nem katona, az
is elvenné ám a zsoldot.</p>
<p>«Nemesek neheztelnek rá, hogy járkálói nem keresik fel
hajlékaiban Isten jó nappal, s egy marék új pénzzel» mondja a
krónikás.</p>
<p>A ki nem elégített hivekből támad a legkeservesebb ellenség.</p>
<p>Zápolya János úgy járt-kelt már a fényes királyi várban, mint a
ki otthon van. Adta a rendeleteket, királyt és nádort mellőzve, s
még a királyné szemébe is nézegetett. És ezt az udvaronczok
különösen siettek a király fülébe besugni.</p>
<p>Komoly előkészületek történtek a közelgő háborúra. A király és
Zápolya János számára ujdonat pánczélok lettek megrendelve
Bertholdnál, a hires pánczélkovácsnál. Egyszerre készült el mind a
kettő, egész családi ünnep volt, mikor a két fényes fegyverzetet
felpróbálták a viselőikre. A királyné és udvarhölgyei mind jelen
voltak a fegyverbe öltözésnél.</p>
<p>A király pánczélja fényes fehér aczélból volt, mesterségesen
czifrára vésve s a mellvért ezüsttel kiverve, a sisakja egészen
vert ezüstből. <span class="pagenum"><a name="Page_232" id=
"Page_232">-232-</a></span></p>
<p>A vajda pánczélja pedig violásbarnára zománczolt aczélból, arany
kacskaringókkal gazdagon felékesítve.</p>
<p>A király a kardját nem övezte magára, azt a fegyverhordója viszi
utána s csak akkor adja kezébe, a mikor használatra kerül a sor. Jó
hosszú pallos az, a szűz Mária képe aranynyal beedzve rajta, a
másik oldalon: «in hoc signo vinces».</p>
<p>De a vajda általvető himzett övön hordja magával a kardját s ez
az a híres Castriota kard, görbe, és a vége felé szélesebb, arab
ákombákom a két lapján, nap, félhold és csillag.</p>
<p>Mind a két fegyverzet egymás mellett látható a bécsi muzeumban
mai napság. Szegény Lajos király! de kicsiny, de vézna volt a
termeted ahoz a nagy hős lélekhez, a kit magában rejtett, hogy ez a
gyerekpánczél elég volt hüvelyének!</p>
<p>Mikor a tükör előtt felcsatolták a karvasait, elcsüggedve nézte
a tükörből vékony karjait, a miken igyekezett az izmokat
megfeszíteni s szomorú volt a lelke, mikor összehasonlította magát
a vajdával, ezzel az életerőtől duzzadó daliával. Még azt is
láthatta a tükörből, hogy a királyné azt a daliás alakot
gyönyörködve nézi, míg akkor, a midőn a király felé téved a
tekintete, az arcza egyszerre elkomorodik.</p>
<p>Az udvaronczok mégis siettek a királyt hizelkedve üdvözölni,
milyen pompásan illik rá az a fényes pánczél.</p>
<p>Annak pedig megsúgta a lelke, hogy ez lesz az ő halotti
köntöse.</p>
<p>Azután jött a kardok kipróbálása.</p>
<p>Egy ormótlan nagy török fejet állítottak fel, dereka is volt a
bábnak, a fején szaraczén sisak kovácsolt aczélból.</p>
<p>A király két kezére fogta a pallosát. Vékony karjaiban a sok
testgyakorlástól volt még elég erő azt felemelni és lesujtani
vele.</p>
<p>Meg is adta az árát a sulyos csapásnak a nyomorult <span class=
"pagenum"><a name="Page_233" id="Page_233">-233-</a></span> török
fej. Sisakja behorpadt, meg is repedt tőle. Az udvaronczok
tapsoltak e derék fejedelmi csapásnak.</p>
<p>Akkor aztán Zápolya tette meg a kardpróbát. Ő csak úgy félkézzel
húzta ki azt a nehéz szablyát, nem is látszott rajta, hogy nagyon
összeszedte volna az erejét. A kard egyet süvöltött a légben, s
pillanat után kétfelé hullott a sisak fejestül, de még a dereka is
a bábalaknak.</p>
<p>Nem tapsolt senki, nem brávoztak, de az általános elbámulás
jelezte a hatást, a mit a hősi erőmutatvány előidézett az udvari
társaságban.</p>
<p>És a királyné nagyot sikoltott. Mi volt az?</p>
<p>A király a pallosára támaszkodott. Meg volt rendülve. Talán a
törökfejet szelő kardcsapástól? Vagy talán a királyné sikoltásától.
Úgy fogta két marokkal azt a pallost, hogy azt lehetett tőle várni,
most mingyárt szembe áll a vajdával: «no hát most próbáljuk ki
egymáson a kardjainkat!»</p>
<p>Az udvaronczai siettek lekapcsolni a királyról a
pánczélzatát.</p>
<p>Lehet a királynak kard nélkül is csapásokat osztogatni.</p>
<p>Másnap a vajdának kiadta a király a parancsot, hogy siessen
azonnal Erdélybe. Szolimán ott készül betörni, Erdélyt megszállni.
Ott próbálja ki a kardját a török fejeken.</p>
<p>«Hát fusson a kerék!» monda Zápolya s engedelmeskedett a
parancsnak.</p>
<p>Ezzel az egyetlen kipróbált hadvezérét veszté el a király a
legválságosabb időben.</p>
<p>A megbuktatott főurak pártja nem adta fel a játékot.</p>
<p>A hatvani országgyülés Zápolyát tette az ország valóságos
urává.</p>
<p>Azt mondták rá, hogy ez erőszak volt. Tizennégyezer ember,
lóháton, karddal az oldalán nem határoz, hanem erőszakoskodik.</p>
<p>Tizennégyezer lovassal szemben nincs törvényes védelem, nincs
meggyőző okoskodás. Példa volt rá Báthory <span class=
"pagenum"><a name="Page_234" id="Page_234">-234-</a></span> nádor,
Sárkány országbiró esete, a kiket letorkoltak. De volt egy a főurak
közt, a ki a nagy lárma közepett bölcsen hallgatott és nem jött elő
a királyi sátorból. Ez volt Thurzó Elek, a főkincstárnok. Hiába
kiabálták a nevét, meg az ismertető czímeit, «gyere elő te tizenhat
feleségü lator! Te Mén-Marót! Te asszonyok közt főkapitány!»
Hallatlanná tette a meghivást.</p>
<p>A többi megbuktatott főúr mind arra biztatta a királyt, hogy
kérje fel a sógorát Ferdinánd fejedelmet, küldjön tizezernyi
osztrák zsoldost Budára a jövő országgyülés ránczbaszedésére.
Thurzó mást tanácsolt. Ne tizezer harczost küldjenek Budára, hanem
csak tizezer aranyat. Ez többet fog használni. Zápolya kimélte a
pénzét, ezzel elrontotta a dolgát. Ugyanazt a lóhátas országgyülést
ellenkező irányba is lehet fordítani. A lónak a feje arra fordul, a
merre az abrakos vályut teszik.</p>
<p>A Fuggerek adtak pénzt e czélra. Ötvenezer aranyat. (Ez volt az
első korteskedés!) A Fuggercsalád a Thurzókkal sógorságban
állott.</p>
<p>«A nemességet megfordítani». Ez volt a jelszó.</p>
<p>Legelőször is megnyerték a nagy népszónokot, Ártándy Pált, a ki
minden mozgalomnál előljárt, de a jutalomosztásnál mindig
elmellőzték. Most a jutalmon kezdték. Ártándy aztán megalakította
nagy titokban az udvari pártot, fiatal vállalkozó nemes urakból. A
pártnak szépen hangzó nevet is adott: «kalandosok» társasága. S
hogy feltünő ne legyen a pártalakulás, nem Budán volt az
összejövetelük, hanem a szép alföldi városban, Kecskeméten.
Kétszázan voltak a kalandosok, jól felfegyverezve és begyakorolva,
titkos jelszavukról ismertek egymásra: «pro rege et regina» ez volt
a jelmondatuk. A kecskemétiek ugyan nem tartoztak a nemesi
osztályhoz, de jó lovasok voltak, nem jobbágykodtak, redemtusok
voltak. Szavazatuk ugyan nem lett volna az országgyülésen, de ha
Tarczay Miklós és kalandos társai vezették őket, ki kérhette elő az
armálist tőlük? Olyan egy ezer kecskeméti igaz <span class=
"pagenum"><a name="Page_235" id="Page_235">-235-</a></span>
magyarnak lóháton bevonulása egy szép áprilisi napon az egész
országgyülés arczulatát megváltoztatá.</p>
<p>Az új nádor, Verbőczy, tudós férfiú volt, csak azt nem tudta, a
mi körülötte történik.</p>
<p>A kalandosok gondoskodtak róla, hogy a válságos időkben épen
eltávolítsák a nádort Budáról. Thurzó (a titkos lutheranus)
hevenyében zajos mozgalmat támasztott a felső magyarországi
újhit-követők közt. Azok voltak a bányászok.</p>
<p>A lutheranus lázadás hírére Verbőczy hirtelen ott termett
Beszterczebányán, társul véve maga mellé a már Lutherkergető
híréről ismeretes Rajkay Gáspárt s ketten egyesült igyekezettel
hozzáláttak a hæresis kiirtásához. Az eretnekségen kivül még az a
bűnük is volt a bányászoknak, hogy magasabb munkabért követeltek, a
mi még nagyobb bűn az államférfiak kis kátéjában.</p>
<p>S mig az ország nádora tartotta a nagy inquisitiót,
missionariusi buzgalommal, az alatt a kalandosok a vármegyéken
gyöngyen átgyurták a nemességet, a maguk hiveit ellátták
utiköltséggel, vezérekkel, a Zápolya hiveit lebeszélték,
elijesztgették, nem nemeseket is, a kiknek posztó ruhájuk volt,
lóra ültettek, a tiszántuli nemességet felbőszítették Verbőczy
ellen a hitüldözés miatt, ezek már nagyrészben kálomisták voltak, s
ezen a módon egy évvel a lázongó rákosi országgyülés után, s csak
tiz hónappal a hatalmaskodó hatvani ős «korultái» után, összehoztak
egy olyan szép engedelmes országgyülést, hogy abban még csak
irmagja sem volt a Zápolya-pártnak.</p>
<p>Midőn Verbőczy a nagy inquisitióból haza érkezett Budára, csak
elbámult rajta, hogy a királyi várlakban mind ott találta a
megbuktatott főurakat, Báthory, Sárkány, Thurzó, Tahy diadalmas
orczával jött eléje s még csak a keze intésével sem köszönté,
Szalkán érsek pedig a mint meglátta az egyik ajtón belépni, maga a
másik ajtón kihúzódott. Lármás fiatal leventék, a kiknek az arczát
<span class="pagenum"><a name="Page_236" id=
"Page_236">-236-</a></span> soha sem látta, félretaszigálták az
útból, az udvarhölgyek összesuttogtak s vihogtak, a királyné pedig
nagyon hidegen szólt hozzá s az egészségi állapotja felől
tudakozódott tőle.</p>
<p>Verbőczy vette észre, hogy neki itt letelt az esztendeje.
Megfoghatatlan volt előtte ez a nagy fordulat, de minden jel
tanuskodott róla, hogy az valóság. Felkereste azonnal a királyt.
Elmondá, hogy az udvar arczulatából azt olvassa ki, miszerint ő itt
fölöslegessé vált, s kérte a királyt, hogy fogadja el a lemondását
a nádori méltóságról, melyet ugyis szive ellenére erőltettek
rá.</p>
<p>A király válasza fagyos volt a nádorispánhoz.</p>
<p>– Menjen haza s várja el a rendek határozatát.</p>
<p>Verbőczy hazament budai palotájába s mint aféle tudós ember
könyvei között kereste a megnyugtatást.</p>
<p>Reggel azonban a szolgái kizavarták azzal a rémhírrel, hogy az
országgyülésen a nemesség Verbőczy fejét kéri.</p>
<p>Csak annyi ideje volt, hogy a várbeli alagúton át elosonhatott s
a Dunához érve egy naszádon elmenekülhetett.</p>
<p>Egy órával később már ott voltak a palotája előtt Báthory hivei,
a kik darabokra akarták konczolni. Épen mint Hatvanban Báthory
Istvánt a Verbőczy hivei.</p>
<p>Nagy volt a haragjuk, hogy nem kaphatták meg. Boszújokban fel
akarták dulni Verbőczy palotáját, de a király leizent hozzájuk a
várpalotájából, hogy ezzel a szándékkal hagyjanak fel, Verbőczy
házában nem találnak mást, mint irásokat és boros hordókat, ha az
elsőbbeket pusztítják el, a közönségben tesznek kárt, ha pedig az
utóbbiakat, akkor magukat verik földhöz. Ebben megnyugodtak.</p>
<p>Az új országgyülésen aztán megsemmisítették a hatvani
országgyülés határozatait, Verbőczyt ipával együtt, mint
hazaárulókat, számüzték, Báthory Istvánt visszatették a nádori
székbe, Sárkány Ambrust az országbirói méltóságba, Thurzó ismét
főkincstárnok lett, Tahy újból horvát bán, a helyébe választott
Frangepán Kristófot szintén elcsapták. <span class=
"pagenum"><a name="Page_237" id="Page_237">-237-</a></span> Az ki
is vándorolt, külföldi szolgálatba állt s ezzel még egy másik
kipróbált hadvezére a magyar hadseregnek lett elvadítva az
országból.</p>
<p>Mit szólt mindezekhez Zápolya János vajda?</p>
<p>De mit szólt Szolimán szultán?</p>
<p>A szultán épen az nap indult meg Sztambulból kétszázezer
harczossal és háromszáz ágyuval a Magyarország elleni
hadjáratra.</p>
<p>«És a király, bárha a veszély nagyobb volt, mint valaha,
mindezekre nem indult meg, mintha kőből volna.»</p>
<h2><span class="smaller">XXII. FEJEZET.</span><br />
MOHÁCSNÁL.</h2>
<p>Magyarország nemessége egy emberöltő óta nem látott komoly
háborut. Hunyady Mátyás diadalmas hadjáratai óta harminczöt
esztendő mult el. A ki azóta férfi lett, nem próbálta ki a kardját
soha ellenség pánczélján. A Dózsa-lázadást Zápolya erdélyi rendes
hadai verték le. Ott is magyar magyar ellen harczolt, vértes
lovagok, kaszás pórtömegek ellen. Puskával, ágyuval lőni a nemes
nem tanult. Ezt a tudományt a zsoldosokra bizták. Azok védték a
végvárakat s ott el is fogyának az ostromokban. A nemes csak
lóháton akart harczolni, gyalog vitézkedni paraszt dolog. Rendes
hadsereg nem volt, és így hadvezér sem volt, mit vezetett volna?
Egy tábor felütéséhez, egy csatarend felállításához nem értett
senki. Külön-külön minden vitéz egy emberszámot tett, de zászló
alatt ezer vitéz nem tett egy ezredet.</p>
<p>És az ellenség, a ki boszuálló hadjáratra megindítá
tengersokaságú seregeit, nagy ütközetekben kipróbált dandárokból
állott, vértes lovas spáhijai, puskás janicsárezredei diadalmas
hadmüveletekben tanulták a vérontás tudományát, háromszáz
ágyujokkal a csatatéren tették le a remeket, <span class=
"pagenum"><a name="Page_238" id="Page_238">-238-</a></span> s
hadvezéreik nevét az elsők közé sorozza a történetíró.</p>
<p>A magyaroknak csak két hadvezére volt, Zápolya János és
Frangepán Kristóf. Mind a kettőt messzire távolítá az udvari
cselszövény. Nem beszélt már senki Budavárában a haza
veszedelméről, csak arról a nagy diadalról, melyet a kalandosok
kivívtak, midőn Zápolya pártját megbuktatták.</p>
<p>A király lóversenyeket rendezett a Rákoson, a királyné
tánczvigalmakat a várban, a miken reggelig mulattak.</p>
<p>«Együnk, igyunk! Hisz úgy is meghalunk!» Ez volt a jelszó.</p>
<p>Ekkor két nemes ifjú vetődött Budára, a kik Szolimán táborából
kerültek elő, mint megszökött hadifoglyok. Ezek hozták hírül, hogy
Szoliman tömérdek hadserege már a Duna és a Száva előtt áll,
maholnap idebenn lesz.</p>
<p>Erre aztán felriadtak. Kezdődött a kétségbeesett kapkodás.
Követeket futtattak Ferdinánd fejedelemhez, Zsigmond királyhoz, a
pápához, hogy küldjenek segítséget. Egyedül a pápa hallá meg a
könyörgésüket, ő küldött pénzt, s az nem ment czigányútra,
egyenesen a pápai követ kezébe került, s az nem küldte azt a magyar
kincstárba, hanem maga fogadott rajta morva zsoldosokat, s
vásároltatott Bécsben lőport, puskát.</p>
<p>Zápolya Jánosnak volt derék serege Erdélyben. De a vajdától
jobban féltek Budán, mint Szolimántól s a helyett, hogy ezt a
rendezett hadsereget Buda alá rendelték volna, azt a parancsot adta
a király Zápolyának, hogy egész haderejével törjön Szolimán hátába
Havasalföldön keresztül, Szolimán kétszáz ezernyi hadseregének a
feltartóztatására pedig leküldték Tomory Pál érseket, és Báthory
István nádort. Tomorynak volt ezerötszáz lovas katonája és
háromszáz puskása, Báthorynak pedig egy csoport kaszás parasztja és
egy nagy köszvénye, se felülni a lovára, se leszállni róla nem
tudott magától.</p>
<p>Ekkor aztán a «véres kardot» meghordozták a kikiáltók
<span class="pagenum"><a name="Page_239" id=
"Page_239">-239-</a></span> a vármegyében faluról-falura
kihirdetve, hogy «veszélyben a haza, a király katonát kér.» S
hangzott aztán hegyen síkon a lelkesült dal: «Lajos király azt
izente, Hogy nincs elég regementje. Ha még egyszer azt izeni,
Mindnyájan elfogunk menni.» Régi nóta ez nagyon!</p>
<p>Pedig már negyedszer izente Lajos király, hogy állítsák ki a
nemesek, főurak és főpapok a zászlóaljaikat, de az lett a válasz,
hogy majd ha a király is menni fog a háboruba, akkor mi is
megyünk.</p>
<p>A leggyermekesebb észjárás szerint az lett volna a feladata a
magyar nemességnek és főuraságnak, hogy az ország minden részéből
Buda alá gyülekezzenek. Itt volt az ország központja, erős,
védelmezhető vár, hegyektől, folyamtól védett jó táborhely. Ide
kellett volna Zápolya seregét is meghivni. A határ védelmezése már
el volt mulasztva, egyik végvár a másik után veszett el, de senki
sem mozdult, azt mondták: «menjen elébb a király!»</p>
<p>S a királynak volt mindössze háromezer fegyverese.</p>
<p>Ez alatt Szolimán bevette ostrommal az utolsó erős végvárat,
Péterváradot, a vitéz őrsereget, a kiket elfogott, kegyetlenül
lefejeztette.</p>
<p>Csak erre a rémületre fordult meg az udvar hangulatja. Most már
azt izenték Zápolya Jánosnak, hogy jőjjön az egész seregével
Erdélyből Magyarországba. A vajda rögtön megindítá szép rendezett
táborát s közeledett ép oly gyors napi járatokban, mint
Szolimán.</p>
<p>A kik Zápolyát késedelmezéssel vádolják, vessenek egy tekintetet
a térképre s aztán ítéljék meg, hogy nem nagyobb útat tett-e meg
Zápolya Erdélytől Szegedig, mint Szolimán Eszéktől Mohácsig,
ugyanegy időhaladék alatt? A vajdának az lett parancsolva, hogy
Tolnára siessen.</p>
<p>A király zsoldos hadát pedig fizetni kellett. A kincstár mindig
apadóban volt. Hirtelen elrendelték, hogy a templomi ezüst
edényeknek, az arany szentségtartóknak felét össze kell szedni s
azokból pénzt veretni. Huszonöt pénzverő sajtolta nyakrafőre a
forintokat, denárokat. (Lehetett <span class="pagenum"><a name=
"Page_240" id="Page_240">-240-</a></span> pedig akkor venni egy
ökröt 12 forinton, egy hízott sertést egy forinton, egy zsák buzát
egy negyedrész forinton.)</p>
<p>A főpapok nem akarták ide adni a templomi ezüst edényeket, s a
kincstárnokok azokból is, a miket erővel elvittek, a szebb
billikomokat eltették maguknak.</p>
<p>Egyre verték a gépek a pénzt, de zsoldra, puskaporra még sem
volt pénz.</p>
<p>Addig pedig nem volt katona.</p>
<p>Tomory Pál azt izente, hogy tizenkétezer emberrel még meg
lehetne gátolni a törökök átkelését a Dunán. De hát ekkora
hadsereget hol vegyenek?</p>
<p>A véres kard azt hirdette, hogy minden nemes siessen Tolnára, a
főtáborhelyre. Paraszt, polgár, minden ötödik ember, gyalog és
puskájával megjelenjen. A kitüzött határnapon egyetlen ember sem
volt ott.</p>
<p>«Menjen előbb a király!»</p>
<p>Ekkor aztán Lajos király azt mondá: «no hát előlmegyek!»</p>
<p>Azzal elbúcsúzott a feleségétől, felült a lovára s leszállt a
táborba Drághfy János kiséretében, a ki a király zászlóját vitte,
ősi szokás szerint a sarkantyui leszedetvén a saruiról, mivelhogy a
zászlótartónak nem szabad elfutni a csatából.</p>
<p>Négyezer embere volt a királynak, mikor elindult Budáról Paks
felé, szembeszállni Szolimán kétszázezerével.</p>
<p>Hanem a királynak példája egyszerre lángot gyujtott.</p>
<p>Arra a hirre, hogy Lajos király nyeregbe ült, egyszerre lóra
pattant a nemesség s megszünt az átkozott lanyhaság. Csatáról,
diadalról beszélt már mindenki s indult a király után.</p>
<p>Csakhogy már későn volt.</p>
<p>Egy hónappal elébb megmentette volna Magyarországot a nemes
lelkesedés, most már csak vesztébe vitte.</p>
<p>A közeli megyékből még jókor érkezhettek a nemesi zászlóaljak, a
felső Magyarországiak is, szintén a horvátok; <span class=
"pagenum"><a name="Page_241" id="Page_241">-241-</a></span>
Morvából, Lengyelországból megjöttek a segédcsapatok. Jött Zápolya
testvére, György, lovas és gyalogezredével, Hannibál a morva
zsoldosokkal, Gnozenszky Lénárd lengyel a magyar harczosokkal, kik
mind a pápa pénzén lettek felfogadva, a püspökök bandériumaikkal,
Tomory Pál hatezerre felnőtt dandárával és Szerecsen János kétezer
ijászszal. (Szolimán tüzérei ellen ijászok!) Összeverődött
lassankint huszonhétezer harczos a király zászlója alatt.</p>
<p>És mindenki tudta jól, hogy az ellenség hadereje nyolczszorta
nagyobb.</p>
<p>A király Báthory nádort küldte Szolimán ellen Eszék alá, hogy a
törökök átkelését a folyamon megakadályozza. A nádor utalva volt a
főurak és főpapok dandáraira. Ezek azonban vonakodtak a nádor
parancsára táborba szállni, nemesi privilegiumaik szerint ők csak a
király személyes vezetése alatt tartoznak harczolni, erre
allegáltak.</p>
<p>Lajos királyt erre a hírre elhagyta eddig mutatott kőhideg
érzéketlensége. Haraggal fakadt ki e szavakra:</p>
<p>«Látom, hogy mindenki az én fejem mögött keresi a saját feje
menedékét. Én a magam fejét azért hoztam ide, hogy az ország
javáért s a tietekért minden veszélynek kitegyem. Senki se mentse a
lelketlenségét azzal, hogy az én drága fejemet őrzi. Én holnap
indulok oda, a hová mások nálam nélkül nem akarnak menni. Legyen
vezérem az Isten!»</p>
<p>Brodarics püspök e szókra sírva borult a király lábaihoz; úgy
könyörgött előtte, hogy tegyen le ez elhatározásáról, még el lehet
fordítani az országról a végveszedelmet. Küldjön a király
követséget Szolimánhoz, igérjen neki pénzfizetést, elégtételadást a
követein elkövetett megbántatásért, kössön békét; s ha kell,
szövetséget vele.</p>
<p>Késő volt már! A hatvani országgyülésen, midőn Fráter György
kimondá a békekötés eszméjét Zápolya előtt, alkalmas idő lett volna
arra. Most már fegyverrel a kézben csak győzni, vagy meghalni
lehetett. <span class="pagenum"><a name="Page_242" id=
"Page_242">-242-</a></span></p>
<p>A király Boldogasszony napján hazaküldé Budára az egri püspököt,
Várday Pált a nejéhez, azzal az izenettel, hogy elindult a döntő
ütközetbe, gyűrűjét és a mellén viselt medaillont, a királyné
arczképével, balsorsát előre sejtve, a levelébe zárta.</p>
<p>S azzal indulót fuvatott s az egész táborral megindult Tolnából
lefelé.</p>
<p>Még ekkor vezére sem volt a magyar hadseregnek.</p>
<p>Hadi tanácsot tartottak vezérválasztásra.</p>
<p>Báthory István senkinek sem kellett fővezérül. Magával is
jótehetetlen volt szegény.</p>
<p>Ki van hát még vezérnek való?</p>
<p>A kalocsai érsek? – Vagy pedig Zápolya György?</p>
<p>Mind a kettő tiltakozott e nehéz tiszt elvállalása ellen.</p>
<p>Tomory Pál könyörögve mondá a királynak, hogy inkább üttesse le
a fejét, mint hogy az egész magyar hadsereg vezényletét reá bizza.
Nem pap kell oda, hanem generális. Inkább Zápolya Györgyöt
ajánlotta.</p>
<p>A derék ezredes kapitány még inkább szabadkozott. Ő soha egy
ezrednél többet hadban nem vezényelt: képzelete sincs felőle, hogy
mit kell tenni egy hadvezérnek, mikor csatatervről van szó?
Elvállalja a vezetést, de csak addig, a míg bátyja a vajda
megérkezik az erdélyi sereggel, akkor ruházza a király arra a
fővezérséget.</p>
<p>A király erre is hajlandó volt. De annál jobban iszonyodtak
ettől a gondolattól a «kalandosok». A király egész környezete abban
a hitben élt, hogy ha Zápolya a seregével megérkezik és a
királyéval egyesülten kivívja a diadalt: ezáltal urrá teszi magát
az egész ország fölött.</p>
<p>S bár siettették volna hát a fegyverek összemérközését. Még
Szolimán túl van a Dráván: hét nap kellett neki, a mig hidat
veretett s nagy tömeg hadával, kerekes ágyúival, tevéivel
átköltözött a hidon. Ez átjövetelnél kemény harczot lehetett volna
vívni ellenében.</p>
<p>De ezt a hét napot elfecsérelték a dandárvezetők az
egymásközötti czivakodással. Mindenki más hadi tervet <span class=
"pagenum"><a name="Page_243" id="Page_243">-243-</a></span>
ajánlott s e fölött úgy összevesztek, hogy a Tomory dandárvezérei
azzal fenyegették a király környezőit, hogy rajtuk rontanak s
felkonczolják őket. A magyar sereg abban az állapotban volt, hogy
egymással ütközzék meg. Aztán duzzogva vonta magát egyik erre, a
másik arra, nagy hézagot hagyva egymás között.</p>
<p>«Kergesse el a király maga mellől a léha papokat! Mit nekünk a
török, ha még tizannyi is! Tizediknek sincs se kardja, se
tegze!»</p>
<p>Egy felhőtakarta éjszakán érkezett sebes vágtatva a Dráva mellől
Podmaniczky Mihály a király szállására (sátora még nem jött meg
Budáról), meghozva a rémhírt, hogy Szolimán megkezdte az átkelést a
Dráván.</p>
<p>Erre következett az a végzetes tanácskozás, mely Magyarország
sorsa fölött határozott. A vezérek egyik táborból a másikba
nyargaltak, hadcsapataik izenetét hordva innen oda. Mert az a kis
magyar hadsereg is háromfelé volt szakadva. Az egyik Tomory és
Perényi temesi gróf vezénylete alatt a rögtöni megütközést
sürgette; a másik, Szalkán primással az élén, be akarta várni
Zápolya János és Frangepán Kristóf hadainak megérkezését; a
harmadik, a hol a király és a kalandosok voltak, visszavonulást
ajánlott.</p>
<p>Tomory érseket magát is elragadta ezredeinek türelmetlen
vitézkedési kedve. Az éjjeli tanácsban azt javasolta a királynak,
hogy rögtön meg kell ütközni Szolimánnal.</p>
<p>– Mennyiből áll a mi haderőnk? kérdezé a király.</p>
<p>– Lehet huszonhétezer ember s abból huszezer derék lovas vitéz,
a gyalogság nálunk nem vet számot.</p>
<p>– S mennyi a szultán hadserege?</p>
<p>– Háromszázezerre mondják; de annak nagy része polyvahad.
Harczoló serege nem lesz több hetvenezernél.</p>
<p>– Az is háromszorta több a mienknél. S még nagyobb a külömbség a
pattantyusságunkban. Nekünk mindössze csak hatvan ágyunk van, a
töröknek háromszáz. <span class="pagenum"><a name="Page_244" id=
"Page_244">-244-</a></span></p>
<p>– Nem sok időt vesztegetünk mi az ágyúzással. A magyar hadi
taktika a gyors támadás rohamában fekszik s ennek a sikerére a
fejemet teszem. Keresztül törjük a török hadat s akkor az
baromsokasága által jut veszedelmébe. A török ágyúk miatt pedig ne
aggódjunk; a hogy szökevények által értesültem, a törökök ágyúit
mind német és olasz pattantyusok látják el, a kiket fogolyképen
kényszerítenek a törökök hadiszolgálatra. Ezek megizenték nekünk,
hogy a mint meglátják a mi csapatainkat, egyszerre a törökök ellen
fordítják az ágyúikat.</p>
<p>S ezt a vezérek elhitték Tomorynak. A vele jött hadnagyok is
éktelen lármával követelték a királytól, hogy őket vigye ütközetbe:
esküdtek, hogy irmagot sem hagynak a törökből, a milyen veszett jó
kedvükben vannak!</p>
<p>A haditanács elhatározta az ütközetbe menést.</p>
<p>Nem várnak se Zápolya Jánosra, se Frangepán dalmatáira, se a
Brandenburgi őrgróf morváira, a kik mind sietve közelednek már. A
diadal babérait ők egyedül akarják letépni.</p>
<p>A tűz elterjedt valamennyi vitéz szívére. Mind hősnek érezte
magát.</p>
<p>Csak a fiatal gavalléros nagyváradi püspök, Perényi Ferencz,
tartá meg tréfás kedélyét, azt mondva ez elhatározás után a
királynak:</p>
<p>«Már most küldje el felséged Brodaricsot, ha megél, Rómába,
kérje fel a pápát, hogy azt a napot, a melyen megütközünk, Pál
barát és a húszezer magyar vértanú ünnepéül jegyeztesse fel a
miséskönyvbe.»</p>
<p>Az a nap volt Szent János fővételének napja…</p>
<p>Fatális nap Magyarország történetében!</p>
<p>Három év előtt ugyanezen napon esett el Belgrád.</p>
<p>Ez még csak intés volt az Isten kezétől. Még volt idő az intést
átérteni: magába térni, felkészülni. Senki sem hallgatott rá.</p>
<p>Most aztán következett a második lesujtás, ugyanazon napon.
Ugyanattól a kéztől. <span class="pagenum"><a name="Page_245" id=
"Page_245">-245-</a></span></p>
<p>A magyarok Istene megharagudott ránk.</p>
<p>«Ez a nemzet éltet nem érdemel! – Egy új magyar nemzetet kell a
helyébe teremteni!»</p>
<p>Senki sem akarta már bevenni az okos szót.</p>
<p>Voltak idegenek a magyar táborban, a kik már forogtak nagy
hadjáratokban, Gnojenszky Lénárd, a lengyel dandár vezére, azután
Schlick István, a morva hadcsapatok ezredese. Gnojenszky azt
javasolta, hogy a táborral együtt járó kocsikból szekérsánczot kell
alakítani, a mely mögött a gyalog lövészek az ellenség
oldaltámadását visszaverhetik. Schlick azt a tanácsot adta, hogy a
Mohácstól jobbra elnyúló magas dombokat foglalja el a magyar derék
sereg, a honnan ágyútelepeivel az ellenség támadását könnyen
visszaverheti. Nem fogadták meg a tanácsaikat: a csatatért uraló
dombokat őrizetlen hagyták. S azok mögött gyülekezett Szolimán
tábora.</p>
<p>Az ütközetet sürgette mindenki. Még pedig ott a sikon.</p>
<p>Mi történjék a királylyal?</p>
<p>Brodarits azt kivánta, hogy a királyt egy ezred válogatott
lovassal állítsák a tábor szélére, a honnan balsiker esetén
elmenekülhet.</p>
<p>A vezérek nem engedték ezt. A királynak ott kell lenni a sereg
közepén, hogy mindenki láthassa s lelkesüljön a láttára.</p>
<p>A kalandosok közül a kis Héderváry Lőrincz ajánlkozott rá, hogy
ő fölveszi a király pánczélját, sisakját s a király helyett fog
szerepelni.</p>
<p>Ezt sem fogadták el. Ki talál sülni a kegyes csalás s ez nagy
elkeseredést fog támasztani. Végre azt határozták el, hogy ezer
vértes vitézt állítanak a király mellé, a kinek a személyét a
legderekabb vitézek, Ráskay Gáspár, Török Bálint, Kállay János
fogják megvédelmezni.</p>
<p>S ezzel azután megállapították a csatarendet; a számra csekély
magyar sereget hosszú vonalban elnyujtva, hogy az ellenség túl ne
szárnyalhassa. A sereg két osztályra volt szakítva, középen egy
puskalövésnyi széles hézagot <span class="pagenum"><a name=
"Page_246" id="Page_246">-246-</a></span> engedve. A homlokzaton
voltak felállítva az ágyúk egy tömegben. A két szárnyon levő
lovasságnak semmi szüksége sem volt ágyúkra.</p>
<p>A királyt az utószakaszban helyezték el, ott voltak az
esztergomi primáson kivül a zágrábi, nagyváradi, pécsi, szerémi,
zárai, boszniai püspökök is. Mintha valami nagy requiemre
készülnének. A királyi udvar mögött állt még Drágfy, az ország
zászlójával, Ráskay vértes lovasai közepett.</p>
<p>Gyönyörű, derült hajnallal kezdődött a nap, mely a magyar
ezredeket hadirendbe fölállítva látta.</p>
<p>Báthory István nádor a királyt körülhordozá a csapatok
arczvonalai előtt s beszédet tartott a nemesekhez:</p>
<p>«Ime a király itt van közöttünk. Minden veszélyt megoszt velünk,
még a halálra is kész a hazáért, a keresztény vallásért és a ti
feleségeitek, gyermekeitek megvédelmezéseért. Ti is küzdeni fogtok
a királyért, úgy a hogy férfiak, a hogy magyarok küzdeni szoktak.
Az ellenség, a ki reánk jön, ugyanaz, a kit apáink annyiszor
összetiportak, magunk is sokszor megvertünk. Ismerjük, nem
rettegünk a nagy számától. Az a magyar jelszó, hogy az ellenséget
nem mérjük singgel, ha óriás; nem számláljuk, ha sokaság; hanem
előbb levágjuk, azután mérjük meg, azután számoljuk meg.»</p>
<p>Lelkesedést költött mind a beszéd, mind a király
megjelenése.</p>
<p>A többi vezérek is ott nyargalásztak a hadsorok előtt s
lelkesíték a csapatokat.</p>
<p>Azonban az ellenség nem akart mutatkozni sehol.</p>
<p>Miért nem mentek hát ők eléje? Miért nem foglalták el a
halmokat, melyek köztük és Szolimán között elnyúltak?
Megfoghatatlan ez! Ha oly türelmetlenül kivánták a megütközést,
mért nem kezdték meg ők a támadást? Ha abban bíztak, hogy a magyar
taktika a gyors rohamra van számítva, minek vesztegeltek egy álló
helyben hajnaltól <span class="pagenum"><a name="Page_247" id=
"Page_247">-247-</a></span> délig? Miért nem küldték előre legalább
kémszemlére a rendetlen mezei lovasságukat, Szerecsen ijászait?</p>
<p>Várták, hogy Szolimán támadjon.</p>
<p>A török vezéreknek aztán volt haditervük.</p>
<p>A mint délben Szolimán hadvezérei élén fellovagolt a Szentpéter
magaslatra, ott látta lenn a sikon a harczrendbe állított magyar
tábort. Megszámlálhatta az ezredeiket, végig tekinthette az egész
csatatervüket.</p>
<p>Itt leszállt lováról s imádkozott Alláhhoz: «Alláh segíts! Nálad
az erő és hatalom; tőled jön oltalom és segítség! Allah vezesd
diadalra Mohammed hű népét!» Arczán könny csorgott végig az
áhitattól. Vezérei és harczosai szintén leszálltak a nyeregből s
arczczal a földre veték magukat a diadalért imádkozva.</p>
<p>Azzal ismét lovaikra szöktek a harczosok s megindíták a
dandáraikat.</p>
<p>Az előhadat vezette Ibrahim nagyvezér a rumeliai ezredekkel, a
másodhadat Behram basa az anatoliakkal. Ezek mögött jött a szultán,
testőreitől s a puskás janicsároktól környezve. A janicsárok hada
előtt volt felállítva az ágyúk tömege, háromszáz ágyú egy vonalban,
lánczokkal egymáshoz kapcsolva.</p>
<p>A török hadsereg még mindig nem támadott. Kiszámított tervből
tette. Egy nagy lovas hadtest, Bali bég vezénylete alatt a
várakozás óráiban megkerűlte a magyar hadsereg állását a jobb
szárnyon. A magyar sereg abban a veszélyben forgott, hogy
körülkerítik s elfogják ütközet nélkül.</p>
<p>Az égen vészterhes felhők emelkedtek a keleti láthatáron, a
gomolygó hófehér fellegekben czikázó villámok dörgése kezdett a
távolban hallatszani. Az égiek is beleszólnak a földiek
harczába.</p>
<p>Délután három órakor a mohácsi völgyből előbukkanó spahik
sisakjai jelenték, hogy oldalt jobb felül jön erős támadás.</p>
<p>Jó lett volna most, ha a lengyel tanácsolta szekérsáncz
<span class="pagenum"><a name="Page_248" id=
"Page_248">-248-</a></span> fel lett volna állítva. Abból vissza
lehetett volna verni az oldaltámadást.</p>
<p>Tomory Pál rögtön észrevette a veszélyt s vágtatott a király
osztályához.</p>
<p>Tartalék seregről nem volt gondoskodva. Egyedül a király
védelmére rendelt vértesek, Ráskay alatt voltak a hadrend
megbontása nélkül Bali bég ellen küldhetők. A király parancsot
adott Ráskaynak, hogy siessen az ezredével a támadást
visszaverni.</p>
<p>Ezer emberrel negyvenezeret!</p>
<p>«Most már csak a döntő roham segít! kiálta Tomory, s azzal a
maga táborába lovagolva, megfuvatta a tárogatókat a hadközépen,
erre megszólaltak Perényi Péter hadi kürtjei is a balszárnyon, s
azzal felzendült a hármas kiáltás az egész hadrendben.</p>
<p>«Jézus! Jézus! Jézus!»</p>
<p>Ekkor tették föl a király fejére az ezüst sisakot.</p>
<p>A szemtanú krónikás feljegyzé, hogy a király arcza halálsápadtra
vált, midőn a sisakot a fejére csatolták.</p>
<p>Az égzengést túldörögte a vágtató paripák robaja, az ádáz
csatakiáltás.</p>
<p>Őrültség volt, a mit a magyar e napon tett; de a hősi szívnek
dicsőséges próbája. Tizszerte erősebb ellenségnek, halállal
daczoló, sorssal nem alkuvó szemben támadása.</p>
<p>Csak egyszer lőtték ki a magyarok ágyúikat: azontúl a kardjukra
bizták a harczi munkát.</p>
<p>A trombiták riadójára a magyar hadsereg balszárnya Perényi Péter
vezénylete alatt, a dereka Tomory Pállal az élén vágtató rohamban
zudult Ibrahim nagyvezér ruméliai hadseregére s az elszánt rohamban
keresztül törte annak arczvonalát s dühös kardviadallal megfutamítá
a török sereget, hanyatt homlok Behram basa anatoliai seregére
vetve azt.</p>
<p>A kezdet szerencsés volt s Tomory hadvezéri tehetségének
becsületére válik. Ő egyenlő erővel támadta meg a török tábornak
egyes hadosztályát s azt letörte. <span class="pagenum"><a name=
"Page_249" id="Page_249">-249-</a></span></p>
<p>A törökök még nem használták roppant tömegü tüzérségüket. Az ő
ágyúik a lovas hadrend mögött voltak felállítva. A ruméliai
hadsereg megbontása a török hadderekat is veszélybe hozta.</p>
<p>Ekkor Báthory Endre oda vágtat a királyhoz.</p>
<p>– Mienk a győzelem! Velünk az Isten!</p>
<p>A villámok már ott nyilaztak az elborult égen.</p>
<p>Ekkor a király is megfuvatja a trombitákat s a második
hadosztálylyal megrohanja a szultán anatoliai hadseregét.</p>
<p>A kronikaírónak káprázott a szeme, a mikor e válságos perczek
történetét maga előtt látta. Azt mondja, hogy az anatoliai hadsereg
a király hadosztályának rohama előtt hirtelen kétfelé kanyarodott,
eltakarodva a háromszáz ágyú elől. Ez lehetetlenség. Hadászatilag
épen úgy lehetetlenség, mint lélektanilag. Hadi szempontból
esztelenség az ágyútelepeket fedezet nélkül hagyni; lélektanilag is
lehetetlen, mert a támadó ellenség rohama előtti félrevonulás
okvetlenül futássá fajul el s akkor a támadó fél ezt a futó
ellenséget fogja aprítani, a ki a hátát mutatja előtte.</p>
<p>De megczáfolja ezt az egész harcz lefolyása.</p>
<p>A király az első sorban vágtatott, testőreitől és a kalandosok
csapatjától környezve. Fel van róla jegyezve, hogy vitézül harczolt
s harczközben sebet kapott. Tehát ellenséges csapatnak kellett
előtte lenni, oly tömegben, hogy ő rá is jusson egy ellenfél, a
kivel férfi férfi ellen össze csapjon. Itt kapta a sebet. De
ellenfele meghalt.</p>
<p>Czettrisz Ulrik, udvari tiszt, hogy a király sebet kapott,
megragadta lovának a zabláját s erővel tartá őt vissza a tovább
rohanástól.</p>
<p>De a kalandosok vértes csapatja tovább tört előre, maga előtt
hajtva az ágyúk felé a megfordított ellenséget.</p>
<p>E válságos pillanatban adá a parancsot Behram basa a tüzéreknek,
hogy süssék ki egyszerre az ágyúikat, nem törődve vele, hogy kit ér
a golyó: törököt-e, vagy magyart?</p>
<p>A háromszáz ágyú bömbölése: a pokolbeli tűzláng lobbanása
<span class="pagenum"><a name="Page_250" id=
"Page_250">-250-</a></span> eldönté a harcz sorsát. Vonagló
testhalmok, ló, ember, összekeverve, jelölték a csatatért. A hátúl
jövő csapatok megriadtak.</p>
<p>De a kalandosok csapatja még az ágyúk során is keresztül tört:
leaprítva a pattantyusokat s egyenesen a szultán felé rohant.</p>
<p>Még a szultán testőr lovasságával is viadalba eredtek. Csoda
harcz volt az! A nemes vitézségnek felséges költeménye.</p>
<p>Még harminczhárman voltak, a mikor a szultán testőrcsapatján
keresztül törtek. Maga Szolimán is kénytelen volt kardot rántani
feje védelmére.</p>
<p>Ekkor a gyalog jancsárok veték magukat a hős ifjak elé s széles
pallosaikkal elvagdalták a paripák lábainak inait: a lovagok földre
buktak s ott elnyomatva, összeapríttattak.</p>
<p>Egy másik csapat a török hadrenden áttörve, egész a tevék
táboráig hatolt előre, azt pedig Bali bég ezredei fogták hátba és
lemészárolták.</p>
<p>Bali bég oldaltámadása fejezte be a katasztrófát.</p>
<p>A török ágyúk, s a janicsárok puskái még egyszer dördültek el a
felbomlott magyar hadseregre. Ekkor az «Úr» közbeszólott. Az égi
tűzsugár odacsapott le a harczolók közé, túlharsogva az ágyúdörgést
s a szakadó zápor kioltá a tüzérek kanóczait. Az égből aláomló
felhőszakadás eltakart törököt, magyart egyaránt, a dühöngő vihar
kicsavarta a kezekből a zászlókat. Futott, a ki még futhatott, a
villámlobbanásnál keresve az utat, s út helyett záporpatakokat
talált mindenütt. A tomboló zivatarban a győztes török had
felhagyott az üldözéssel.</p>
<p>Kit is üldözött volna még?</p>
<p>Huszezer magyar holtteste fedte a mohácsi síkot. Elhullottak a
fővezérek, Tomory Pál, Zápolya György, Szalkán László, a primás, s
vele együtt öt főpap, köztük a tréfálkozó jós, Perényi Ferencz és
ötszáz főnemes. A magyar nemzet színe, virága le volt aratva.
<span class="pagenum"><a name="Page_251" id=
"Page_251">-251-</a></span></p>
<p>A menekülők közt volt a király is.</p>
<p>Udvarnoka Czettricz Ulrik vezette a futását.</p>
<p>A budai útra törekedtek kijutni.</p>
<p>Útjokban volt a Csele patak. Egy hitvány csermely rendes időben,
most a felhőszakadástól megdagadt rohanó ár.</p>
<p>Czettricz Ulrik neki vágtatott az árnak, (a hidat elszakitotta
már a víz) s ő maga szerencsésen kikaptatott a tulsó partra.</p>
<p>A királynak a paripája azonban elhibázta az ugrást s a meredek
partról hanyatt vágódott vissza, maga alá temetve a királyt, a ki
nehéz fegyverzetében nem tudott a lova alól kiszabadulni, ott
veszett a rohanó árban.</p>
<h2><span class="smaller">XXIII. FEJEZET.</span><br />
KÉT KIRÁLY EGY ORSZÁGBAN.</h2>
<p>A vészhír gyorsan repül.</p>
<p>A mohácsi vesztett ütközet híre már másnap éjfélben eljutott
Budára. A hirnök csak annyit mondhatott, hogy a magyar hadsereg le
van gázolva, a török seregnek semmi haderő nem áll útjában. Hogy a
király elesett-e, vagy elfogatott? azt még nem tudta senki.</p>
<p>A királyné kora hajnalban elhagyta Budavárát s a körülötte levő
főurakkal együtt Pozsonyba menekült.</p>
<p>A csatából elfutott harczosok széthordták az országban a nagy
romlás jajveszékelését.</p>
<p>Elfutott a nádor is, váltott paripákon, s nemcsak a saját
jóltáplált termetét mentette meg, hanem még az útban talált pécsi
káptalant is kifosztotta, melynek tagjai a székesegyház kincseit
vitték magukkal.</p>
<p>Midőn Zápolya meghallá a magyar hadsereg pusztulását, keserves
sirásra fakadt.</p>
<p>Hát könnyekkel gyászol a magyar? Sirás-e a dolga a
trónkövetelőnek? <span class="pagenum"><a name="Page_252" id=
"Page_252">-252-</a></span></p>
<p>Egész életének a törekvése, lelkének minden vágya az volt, hogy
ide jutni lássa az országot. Személyes ellenségeit megsemmisítve, a
trónt üresen hagyva, az egész országot az ő védelmére bizva.</p>
<p>Mért nem ragadta akkor a kezébe az ország zászlaját? Neki akkor
egy jól rendezett hadserege volt, s mögötte volt még egész
Felső-Magyarország gyülekező hada, a török hadsereg a diadal után
szétbomlott pusztító dandárokká, azokat Zápolya egyenkint
felmorzsolhatta volna, a hogy tette a horvát vidéken a derék
Frangepán Kristóf, az ő legjobb fegyvertársa. S akkor az egész
nemzet hálája tette volna fejére a koronát. Ha Zápolya könyhullatás
helyett vérontást követel, a honszeretet, a nemes harag, az
elkeseredés vezette volna a hadseregét.</p>
<p>De egy síró hadvezérnek a hadserege szalad.</p>
<p>A mint Zápolyát kétségbeesni látta a serege, szétmállott, a
nélkül, hogy valaki űzte volna. Visszavonult s alig maradt egy
dandár körülötte.</p>
<p>Szolimán hadai dúlhatták az országot megtorlatlanul.</p>
<p>A «Basaharcz» alatti kétségbeesett védelem, Dobozy és neje hős
balladája, a szabadkai szekérsáncz ostroma nagyszerű emlékeit
örökíték meg a magyar vitézség fellángolásának, csak Zápolya
fegyvere pihent.</p>
<p>A szultán elfoglalta Budavárát, ott ülte meg diadalünnepét s
éjente kivilágitást rendezett felgyujtott palotákból, míg
romhalommá tette az egész várost. Akkor aztán hajókra czepeltette
Hunyady Mátyás világhírű könyvtárát, remek broncz szobrait s
leküldte zsákmányul Sztambulba.</p>
<p>Hogy mit lehetett e zűrzavaros rablóhadjáratban tenni egy bátor
hadvezérnek, azt megmutatta Frangepán Kristóf, a ki egy dandárral
keresztül vágott a duló török csapatokon Horvátországból egész
Székesfehérvárig, úgy hogy a megrémült budai törökök, jöttének
rémhírére olyan hanyatthomlok rohantak a hajóhidra, hogy az
leszakadt alattuk s ezrével vesztek a Dunába.</p>
<p>A török szultán aztán boszuját kitöltve követe megsértéseért,
<span class="pagenum"><a name="Page_253" id=
"Page_253">-253-</a></span> visszatért seregével együtt Sztambulba,
mint a zivatar, mely vérzáporral öntözte végig az országot.
Kétszázezer halott és rabul elvitt fogoly bánta meg a nagy úr
haragját.</p>
<p>A romok között aztán megjelent Zápolya. Kereste közöttük a
királyi széket.</p>
<p>Akadálytalanul bejöhetett Budavárába, nyitva volt minden kapu,
még a királyi váré is.</p>
<p>Jó hive, Verbőczy keserű tréfával mondá, midőn a királyi várba
beléptek: «no ide most ugyan akadály nélkül bejöhettünk».</p>
<p>Bejönni lehetett, de megmaradni nem, az üszökfedte romok között
temetetlen heverő hullák büze miatt.</p>
<p>A királyi trón üresen állt, de már annak a hátára fel volt
ragasztva Ferdinánd manifestuma, melyben a királyok között kikoholt
szerződés alapján jogát követeli a magyar koronához.</p>
<p>Abban állt a joga, hogy feleségül vette Ulászló leányát,
Annát.</p>
<p>Ifjú korában Zápolya is gondolt erre a jogra.</p>
<p>Ennek ellenében azt a tervet veté, hogy ő meg Máriát veszi nőül,
Lajos király özvegyét.</p>
<p>Hiszen már hat hete, hogy özvegy! Lehet az új nászra
gondolni.</p>
<p>A nádor a királynéhoz menekült, vele volt több főúr, Batthyányi,
Nádasdy; Zápolya mellett még többen: Perényi Péter, a mohácsi csata
hőse, Török Bálint, Podmaniczky püspök, még Ártándy is. A nádor
Komáromba hirdetett országgyülést Ferdinánd nevében. Verbőczy
Székesfehérvárra a vajda nevében. A nemesség válogathatott, hogy a
két nádor hivása közül melyikre hallgasson.</p>
<p>Zápolya ez alatt a visegrádi várban megtalálta a koronát.</p>
<p>Ennek a szent jelvénynek a birtoka egy új jogot adott a
kezébe.</p>
<p>De ő annál erősebbnek hitte Mária királyné jegygyűrűjét.
<span class="pagenum"><a name="Page_254" id=
"Page_254">-254-</a></span></p>
<p>Emlékében tartá, hogy néhanapján az ifjú királyné szemei milyen
kedvteléssel keresték az ő daliás alakját. Eszébe jutott az a
pánczélfelpróbálás, a kardmegkisérlés. A hol fellobbanó, hol
elcsüggedő tekintet a királyné arczán. El merte hozzá küldeni
először a diákját, azután ujból a kincstárnokát, a királyné kezét
megkérni, nagy magabiztában.</p>
<p>Csakhogy azóta fordult a sors. A délczeg termetű hős, mikor
igazi török fejeket kellett volna hasogatni, hüvelyében hagyta azt
a jeles kardját, az a kicsiny, vézna alakú király pedig odacsapott
a maga kardjával az ellenség közé, vérét is hullatta, éltét
föláldozá az ő hazájáért. Most már a királyné szemei akkor
villannak fel, ha hős férjére gondol s lezáródnak, ha Zápolya nevét
említik előtte.</p>
<p>A királyné azt válaszolta a kérésre, hogy még azt sem tudja,
méltón viseli-e az özvegyi fályolt? Hiszen Lajos király holttestét
még senki sem látta.</p>
<p>Ah, hát még mindig útban van ez a kicsiny király.</p>
<p>Elindultak a holttestét keresni.</p>
<p>A mohácsi sík most egy nagy temető volt.</p>
<p>A kik a szörnyű ütközet után temetetlen ott maradtak, azoknak
hulláit egy nagylelkű asszony, Kanizsay Dóra, saját költségén mind
elsiroltatá. Azok között megtalálták a hid közelében a partba
elásva II. Lajos királynak holttestét. Hogy a pánczélja, sisakja e
sirtól távol, az iszaptól eltemetve találtatott meg, azt engedi
sejteni, hogy a király a vízbe zuhanva, annyi lélekjelenléttel
birt, hogy pánczélját le tudta dobni s aztán kapott sebében vérzett
el, mert az megfoghatatlan, hogy a sirásók az ezüst sisakot, drága
vértezetet ott hagyták volna az iszapban, ha rajta találják.</p>
<p>S ez is vigasztalás! Hogy a magyarok királya nem szánalmas
kimulással, hanem dicsőséges halállal végezte történetét.</p>
<p>Meg volt hát a királyi holttest, keresztül lehetett lépni
rajta.</p>
<p>Szent Tódor napja volt (Mindszent havában), midőn II.
<span class="pagenum"><a name="Page_255" id=
"Page_255">-255-</a></span> Lajos király holttetemét
Székesfehérvárott, atyja II. Ulászló mellé eltemették. Dávid János,
udvari káplán tartá a halotti beszédet, János vajda és a hozzászító
nemesek jelenlétében.</p>
<p>Beszélt sokat szent Tódor életéről, ki martyrhalált szenvedett,
s holta után tűzbe vettetett, de teste meg nem égett, azt is
elmondá, hogy ez a nap szenteltetett «Krisztus képe szenvedésének»
ünnepéül, a mely fából faragott kép Beritusban a zsidók által
dárdával keresztül üttetett, s e sebből végtelen sok vér patakzott.
Azt a képet faragta Nikodémus, a ki hagyta Gamálielnek, ő pedig
adta Zakeusnak. Magáról a meghalt királyról, hogy a hazájáért és
vallásáért mit szenvedett? milyen halált lelt? mentől kevesebbet
beszélt az udvari káplán.</p>
<p>Másnap megtartották, ugyanazon sirbolt felett a székesegyházban
az országgyülést, melyben a főnemes urak Zápolya Jánost királylyá
kikiáltották. A köznemesség kinn a mezőn táborozott. Verbőczy
István, Zápolya hű pártfogója kilovagolt a nemesi táborba, a
lándzsára tűzött 1505-iki országgyülés pecsétes határozatát
vitetvén maga előtt, mely kimondja, hogy jövendőben Magyarország
csak magyar nemzetbeli királyt emel a trónra. Verbőczy lelkesítő
szavaira a köznemesség is kikiáltá Zápolya Jánost királynak.</p>
<p>Ugyanazon országgyülésen törvények is hozattak, melyek között
önálló czikket képez az, hogy a zsidók az országból
el-kiűzessenek.</p>
<p>Nándor követei ellenmondottak, de azokat a nemesek letájcsolták,
örültek, hogy szárazon elvihették az irhát.</p>
<p>Az erre következő napon, szent Márton napján végbement a
koronázási szertartás a székesfehérvári szentegyházban. Podmaniczky
István, nyitrai püspök, mint legidősebb a főpapok között, tevé
Zápolya János fejére a koronát, miután Verbőczy István
felszólítására: akarjátok a Zápolya Jánost királyotokul,
felhangzott az «akarjuk». <span class="pagenum"><a name="Page_256"
id="Page_256">-256-</a></span></p>
<p>Móré László és Török Bálint a templom egyik oszlopához
támaszkodva kaczagott e jeleneten.</p>
<p>– Soha több fát, mint az erdőn! Hát már aztán Jankó pajtást úgy
fogjuk híni, hogy «fölséges uram!»</p>
<p>Három napig föl nem hagytak a főurak a kaczagással. Mindegyik
tartotta magát olyan legénynek, mint János vajda.</p>
<p>Mikor a koronázás után felültették János királyt a fehér lóra s
elvezették a koronázási dombig, a korona nem akart megmaradni a
fején, mind le akart esni róla.</p>
<p>– Nézzétek! mondták a vele volt főurak, a korona nem akar
megmaradni a fején, mert kegyetlen volt a parasztokhoz. Isten
büntetése rajta, hogy Dózsa Györgyöt tüzes koronával avatta
fel!</p>
<p>– Nem biz az! mondták mások, hanem a korona igen nagy s a feje
igen kicsi hozzá.</p>
<p>Az atletai alaknak aránylag igen kis feje volt.</p>
<p>Nem is mentek előtte a főurak, a hogy koronázásnál szokás a
jelvényeket jártatva, csak az egy szerb Bakics vitte előtte az
ország zászlaját s Török Bálint amugy suttyomban a palástja alatt
az ország almáját. S mikor a koronázási dombon az új király a szent
István pallosával a négy vágást megtette a világ négy sarka
tájában, mindenki megjegyzé, hogy nem szokás szerint felülről
lefelé, hanem alulról fölfelé tette meg a vágásokat, ezt mindenki
rosz jelnek véve, arra magyarázta, hogy nem megvédelmezni fogja az
országot a négy égsark felől jövő minden veszély ellen, de behozza
a veszélyt az országra mindenfelől.</p>
<p>Dávid János udvari káplán pedig mondott tartós prédikácziót,
megemlékezvén a mai nap szentjéről, szent Mártonról, a ki
vasvármegyei szombathelyi születésű hazánkfia lévén, mint katona
igen jó ekzekutor volt s azért is rendelték erre a napra az
adóbehajtás ünnepét, szent Márton nyavalyájának pedig nevezték a
«katona virtust», tudniillik a részegséget. Hanem János királyról
meg az ő <span class="pagenum"><a name="Page_257" id=
"Page_257">-257-</a></span> virtusairól mentől kevesebbet prédikált
Dávid János udvari káplán.</p>
<p>Egy hónappal később a Pozsonyban összegyült rendek, Báthory
István nádor ajánlatára megválasztották magyar királynak Ferdinánd
ausztriai főherczeget és Csehország királyát.</p>
<p>Magyarországnak volt «két» megválasztott királya.</p>
<p>Mind a kettő kész lett volna a trón birtokáért fegyverrel s
megverekedni, ha lett volna hozzá pénze.</p>
<hr class="tb" />
<p>Ekkor támadt még egy harmadik király is, a «fekete ember».</p>
<p>«Cserni Jován» volt a neve, eredetére nézve egy szerémségi rácz
kecskepásztornak a fia, testalkatára egy óriás, a kit rendkívüli
ereje a köznép bálványául emelt.</p>
<p>A krónika «homo niger»-nek nevezi (fekete ember) arról a fekete
anyajegyről, mely mint egy sáv vonult végig a halántékától a
sarkáig.</p>
<p>Harczi hirét a török dulás alatt szerezte, a midőn rácz atyafiai
élén több martalócz sereget vitézül megkergetett s a Bácskát
megtisztította tőlük.</p>
<p>Ez ugyan Török Bálintnak lett volna a kötelessége, a ki Bácska
főkapitánya volt, de ő magára hagyta a népet. A fekete ember aztán
beült Török Bálintnak a várába s mikor az visszatért, elkergette a
vár alól egész seregével.</p>
<p>Ekkor Cserni János fölajánlotta a fegyveres szolgálatát Zápolya
Jánosnak. Az új király kapott rajta, hogy egy hatalmas segédsereget
kap, a melyet nem kell fizetni, s kinevezte a fekete embert a
temesi bánság és Bánát vajdájának.</p>
<p>A rácz vezér aztán tudta miből fizetni a hadseregét, végig
pusztította azokat a megyéket, a melyeket még a török
elpusztítatlan hagyott, ekkor dúlta fel a hűséges Hoberdanácz várát
is.</p>
<p>Mikor aztán jól felcseperedett, eldobta a vajda czímet s
kikiáltotta magát «fekete czár»-nak. Udvart tartott, <span class=
"pagenum"><a name="Page_258" id="Page_258">-258-</a></span> nádort,
tárnokot, zászlósokat nevezett ki. Zápolya azon vette észre magát,
hogy még egy harmadik király is van az országban, nem is király
már, hanem császár.</p>
<p>Ezen nevethettek már aztán a magyar urak!</p>
<p>De meg kellett az új czárnak bocsátani a rablást is, a
czímbitorlást is, mert szövetséges volt, a ki nem került
semmibe.</p>
<p>Egyszer aztán Nándor királynak támadt az a jó gondolata, hogy ő
veszi meg a fekete czárt, ha eladó; küldött neki egy vég veres
posztót, tizenkét ezüst serleget, foglalóba, ha ezentúl az ő
zászlója alá szegődik.</p>
<p>Hogy állhatott volna ellen a fekete czár ily fényes ajándéknak?
Rögtön kitűzte Ferdinánd zászlóit s annak a nevében dúlt és
fosztogatott.</p>
<p>Ezt már aztán János király nem szívelé el. Haragjában kiküldé az
elpártolt helytartó ellen erdélyi helytartóját Perényi Pétert,
hadsereggel.</p>
<p>A fekete czár azonban olyan készülettel fogadta Perényit, hogy
ez a nagyszőllősi ütközetből, hadainak felét ott veszítve, csak
gyors paripájának köszönheté, hogy élve megmenekült.</p>
<p>Ekkor aztán a fekete czár diadalmámoros hadával betört a
védtelen Erdélybe s azt végig pusztítá. És János királynak nem volt
ellene védelme. Az a Zápolya János, a ki rövid idő előtt egy
Szolimán hadseregével megmérközni volt hivatva, most odajutott,
hogy egy rácz kalandor elől meg kellett futnia.</p>
<p>Szegény Magyarország! Nem volt elég, hogy Mohácsnál az oroszlán
széttépte, még azt is meg kellett érnie, hogy a farkasok egyék
meg.</p>
<p>És akkor, a midőn a két király nem tudta az országról elhárítani
a mind a kettőjüktől fölidézett veszedelmet, előállt egy egyszerű
nemes ember, a nagyváradi káptalan tiszttartója, Czibak Imre,
összegyűjté a bihari nemességet és a hajduságot s e hirtelen
szedett haddal rajta ütött a fekete czáron, mikor az jött vissza a
Maros mentén zsákmánynyal <span class="pagenum"><a name="Page_259"
id="Page_259">-259-</a></span> megrakodva s úgy szétverte annak a
győzelemittas hadait, hogy alig maradt belőlük valami.</p>
<p>A fekete czár agya-fejetörötten menekült Szegedre. A hátán össze
volt tépve a szép skárlátszín császári palást, a mit Ferdinánd
királytól kapott. Futó hada ki volt éhezve, fáradva halálig.</p>
<p>A szegedi polgárok pedig igen rossz kedvükben voltak. A futó
czár közeledtére félreverték a harangokat, s fegyvert ragadva
összegyültek a nagy piacz közepén levő Szilágyi-kastélyba.</p>
<p>Cserni Jován a megmenekült csapatjának élelmezésére gondolt, s
legegyszerűbbnek találta e végből feltöretni Zákány István uramnak,
a gazdag buzakereskedőnek a magtárát. Hívei neki álltak a kapu
betörésének, faltörő kos gyanánt használva egy kutágasról leemelt
gémgerendát.</p>
<p>Annak a magtárnak azonban volt egy sáfára, név szerint Vida
Sebestyén. Annak volt egy jó öblös puskája, megtöltve vagdalt
ólommal. Fiatal levén a legény, nem sokat tanakodott magában, fogta
a puskáját s úgy hasba lőtte vele a fekete czárt, hogy az lefordult
a lováról. Bajtársai felvették a földről, de úgy meg voltak már
rémülve, hogy nem is gondoltak a boszúállásra, beburkolták a
biborpalástjába, s a szegedi polgárok által üldöztetve, elrohantak
vele a szomszéd faluba, Horgasra.</p>
<p>A félelmes fekete czár megsebesültének hirére aztán Török Bálint
is vérszemet kapott, rajta ütött annak a vert hadain s azokat
szétrobbantva, a már haldokló Cserni Jovánt lenyakaztatá. Levágott
fejét elküldé Budára János királyhoz.</p>
<p>S erre tartottak nagy Te Deum Laudamust!</p>
<p>Még a krakkói franczia követ is, a ki Zápolya Jánosnak erősen jó
barátja volt, ágyulövésekkel és viaszgyertyák sokaságának
meggyujtatásával ünneplé meg a fekete czár legyőzetésének
örömhirét.</p>
<p>Idebenn az országban örömtüzek gyujtattak szerte a hegytetőkön.
<span class="pagenum"><a name="Page_260" id=
"Page_260">-260-</a></span></p>
<p>Annak a dicsőségére, hogy a delibácsi kecskepásztor fiát, a
fekete czárt legyőzte a nagyváradi püspök tiszttartója, meg egy
szegedi kereskedőlegény.</p>
<p>Hová jutott Magyarország!</p>
<h2><span class="smaller">XXIV. FEJEZET.</span><br />
A SAJÓLÁDI REMETE.</h2>
<p>Mindezen sulyos, válságos események alatt neszét sem lehetett
venni Fráter Györgynek.</p>
<p>A mióta a hatvani országgyűlésből, jó tanácsának elvetése után,
Zápolya János haza küldé a kolostorába, azóta a barát elő sem jött
onnan. Csak ott a zárda rideg falai közt jegyezgeté fel a naplójába
a napok tapasztalatait, a mikben semmi örvendetes nem volt.</p>
<p>Mint a szép gyümölcsben, melyet a féreg meglepett, látta
terjedni a rohadást az egész nemzetben. Tán az almának a férge is
azt hiszi magáról, hogy ő annak az almának a fejedelme?</p>
<p>Őt nem hitták elő a kolostorából, hogy dandárvezetést bizzanak
rá, pedig több hadvezéri tehetsége volt, mint Tomorynak és egyéb
püspököknek. Fráter György a maga hadi iskoláját a hős Corvin János
alatt végezte. Azt már elfeledték.</p>
<p>Mikor Zápolya János Székesfehérvárott királylyá koronáztatta
magát, akkor sem jutott eszébe a régi patronusának, hogy az
egyetlen egy igaz hű emberét magához hivassa.</p>
<p>Pedig Fráter György meg tudta volna mondani Zápolyának előre,
hogy kiben bízzék, kitől féljen.</p>
<p>Főurak, főpapok majd az egyik, majd a másik király pártjára
állottak, ki többet igért nekik. Megadni egyik sem sietett.
Egymásnak a birtokait bitangul adományoztatták maguknak s
árulkodtak egymásra, hogy azokat elkoboztassák. A honfierény fehér
holló volt már. <span class="pagenum"><a name="Page_261" id=
"Page_261">-261-</a></span></p>
<p>Minden levél, a mit a két királyhoz irtak, azon kezdődött, hogy
«uram adj pénzt». S minden válasz, a mit a két király adott rájuk,
azon végződött, hogy «nincs pénz».</p>
<p>Hadserege egyiknek sem volt számbavehető, s a mi volt, azt nem
fizették. Zsoldba csak az idegen állt, nagynéha a paraszt, a
nemesre nem lehetett számítani, mert az, ha megneheztelt, ha a tél
következett hazament, elpárolgott.</p>
<p>Adót senki sem fizetett.</p>
<p>Templomba nem jártak, a papot nem becsülték, az új vallás
terjedt rohamosan.</p>
<p>A török dúlás elől menekült bujdosókkal volt tele az ország.</p>
<p>Mikor János király végre rájött, hogy azt az egyetlen hű és
eszes emberét felkeresse a sajóládi remeteségben, már akkor az ügye
ez első fejezetében a királysága történetének menthetlenül el volt
veszve.</p>
<p>Az Ausztriából betörő Ferdinánd király hadserege előtt mindenütt
visszavonult János király serege. Egyenkint feladta Győrt, Tatát,
Komáromot, Esztergomot, Visegrádot, utoljára magát Budavárát. Mikor
Zápolya a maga seregével tábort ütött Sajólád alatt, s Fráter
György végig járta a táborát, azt a tanácsot adta neki, hogy ezzel
a sereggel ne álljon csatát Ferdinánd hadaival szemben, mert ebben
nincs egyetértés, összefüggés, hadi rend.</p>
<p>Mégis elfogadta az ütközetet, meg is verték. Tokaj alól alig
tudott elmenekülni a Tiszán át Salm, Ferdinándpárti fövezér elől, s
Erdélyig meg sem állt. A rácz ezredek, vezérükkel együtt
átpártoltak tőle Ferdinándhoz. De átmentek a magyarok jelesei is,
kik eddig János király támaszai voltak, köztük Török Bálint és
Perényi Péter a korona őre. Ez még a koronát is átvitte
Ferdinándhoz.</p>
<p>És akkor ugyanezzel a koronával, ugyanabban a székesfehérvári
főegyházban, ugyanaz a Podmaniczky István püspök koronázta meg
Ferdinándot, a ki egy évvel elébb Zápolya Jánost kente fel
királynak, ugyanaz a Bakics <span class="pagenum"><a name=
"Page_262" id="Page_262">-262-</a></span> vitte előtte az ország
zászlóját a koronázási dombig a négy kardvágáshoz.</p>
<p>Zápolya János még egyszer megkisérté a hadi szerencsét,
Erdélyben új hadakat gyüjtött s azokkal egész Mezőkeresztesig
hatolt. Két hű, derék hadvezére volt még, az egyik Bodó Ferencz, a
budai néplázadás győztes leverője.</p>
<p>Zápolya egy éjjel ismét megjelent a sajóládi kolostorban.</p>
<p>– Futásban vagyok! Mondá Fráter Györgynek. Nincs már se
országom, se hadseregem, se koronám. Magam futok, a merre szabad
még az ut. Te rád bizom, hogy rejtsd el a kolostorod pinczéiben a
kincseimet.</p>
<p>Zápolya nagy társzekerekkel vitette maga után hirhedett
kincstárát.</p>
<p>– Nem úgy uram, mondá Fráter György. A kincseket nem rejtjük el,
hanem haszonra fordítjuk. Nem futsz egyedül a hazából, én is veled
megyek. S lesz még országod, hadsereged, koronád. Hanem most már én
cselekszem!</p>
<p>S e naptól fogva kezdődik Utyessenovich Martinuzzi Györgynek
fényes élettörténete.</p>
<p>E naptól fogva ő volt Magyarországnak a vezére, a többi mind
csak eszköz a kezében. Maga a király is.</p>
<h2><span class="smaller">XXV. FEJEZET.</span><br />
HOGY CSINÁLJÁK AZ ELLENSÉGEKET.</h2>
<p>Volt pedig már a magyarnak ellensége elég, de azért legnehezebb
ellensége volt saját maga magának, – ki tud a magyar békülni
mindennel, de magával nem.</p>
<p>Az alatt a rövid pár év alatt, hogy a két ellenkirály huzakodott
a szent István palástján, ugyanazokat a főurakat hol a Ferdinánd,
hol a János udvarában látjuk. <span class="pagenum"><a name=
"Page_263" id="Page_263">-263-</a></span> «Ki ád többet?» Az a
jelszó. Pénzt, a míg van, ha az elfogyott, magas méltóságokat,
gazdag bérletet, hivatalt. Az egyik király elkobozza a másik király
hiveinek az uradalmait, várait s kiosztja a saját pártosainak, arra
a másik király hasonlót tesz az ő hiveivel, mikor aztán a főúr
visszapártol, követeli vissza az elajándékozott birtokát, akkor meg
az ajándékot nyert lesz hűtlen, az pártol át az ellenfélhez.
Sóbánya, rézbánya, harminczadbérlete a kivánt jutalom, ha számadást
követelnek, ok a megharagudásra. A hadsereg élelmezése, várak
ellátása biztos koncz. Hadserege nem kap élelmet, vár nem láttatik
el, pénz a nagy hazafi zsebében marad. Ha szemére vetik, fut az
ellenfélhez. Ha nincs más eladni való hivatal, van püspökség,
kanonokság, azt osztogatják. Éretlen suhancznak, a ki soha pap nem
volt, a credot sem tudja elmondani, püspökséget adnak. A ki sok
katonát hoz magával, az természetesen generális rangot kap. – S még
a kik ugyanazon asztalnál ülnek s a királylyal együtt koczintanak,
azok is fejenkint mind ellenségei egymásnak s az a törekvésük, hogy
mi módon vegyenek el valamit az átellenesük tányérjából?</p>
<p>A szegény nép pedig ellenségnek nézi valamennyit. Mikor már
látja a toronyból, hogy katonaság közelít, nem nézi, milyen zászlót
hoz? tudja, hogy rabolni, gyilkolni jön, s azzal fut az erdőbe, a
nádasba, hajtja előle a lábas jószágát, akár török, akár német,
akár magyar, akár rácz, mind egy ördög. – Még a lengyel is, a ki
segíteni jött, csak azt nézi, mit szedjen fel a nyergébe s ha úgy
felzsákmányolta magát, hogy nem bir el többet a lova, akkor
hazamegy a táborból.</p>
<p>S a miben aztán a versengő fejedelmek fényesen igyekeznek
egymást felülmulni, azok a nagy igéretek. Boldogság, dicsőség, örök
béke, három világrész meghódoltatása, soha adó nem fizetés, hivatal
minden embernek, a ki a nyakravalóját fel tudja kötni, földosztás,
aranyeső, örök üdvösség, paradicsom itt a földön és a <span class=
"pagenum"><a name="Page_264" id="Page_264">-264-</a></span>
másvilágon s végül a zsidók kiűzetése, – ez mind a két pártnak a
programmja.</p>
<p>Egymást pedig kölcsönösen szidalmazzák, ocsárolják,
gúnyczímekkel emlegetik.</p>
<p>Nincs már magyar! Egy fia sincs! Irmagja sincs több! A János
pártiak úgy hiják a Ferdinánd pártiakat, hogy «német», amazok meg
«törököknek» csufolják a testvéreiket.</p>
<p>Kivételt csak János király képez. Az «tót». Minthogy szepesi
főúr. Még pedig nem is tót király, hanem – «slavus pes non mordet».
(Tót kutya nem harap.)</p>
<p>Ferdinánd király komoly ember, nagyon is sötét kedélyű, hitbuzgó
és szerfölött józan, nem talál bele a «sirva vigadó» magyar
életmódjába. Nem ül le velük kvaterkázni, bratinázni, nem issza ki
egy hajtásra a «widerkom»-ot. Magyarul sem tud. Annál jobban
megteszi János király a példát, mulatozása a dévajságig, az
izetlenségig megy. Sok embert, a ki a zöld asztalnál híve lett, a
fehér asztalnál vadított el magától.</p>
<p>Igy volt Török Bálinttal és Czibak Imrével.</p>
<p>Mikor Czibak szétverte Cserni Jován hadát, s Török Bálint a
sebesült fekete czárt lenyakaztatá, a levágott főt, diadaljelül
felvitték Budára János királyhoz.</p>
<p>Zápolya nagy lakomát rendezett ennek az örömére s az asztalra
épen magával szemben odahelyezteté egy ezüst tálra a levágott főt.
S aztán valahányszor egy áldomást ivott, egy pálczával ráütött a
halott fejre.</p>
<p>Török Bálint kicsufolta érte. (A hogy érdemlé.)</p>
<p>– Akkor ütögetted volna azt a fejet, Jankó komám, a mikor még
eleven volt!</p>
<p>– Bizony te is csak akkor vágattad le, a mikor már más
lelőtte.</p>
<p>Czibak Imrének felkeveredett a gyomra ettől a látványtól s ott
hagyta a király asztalát.</p>
<p>Ha még csak a terített asztalát hagyta volna ott! De ott hagyta
a terített csataterét Tokajnál s elvitte a dandárát az ütközetből s
e miatt veszté el a király a csatát. <span class="pagenum"><a name=
"Page_265" id="Page_265">-265-</a></span></p>
<p>Szintén ilyen végzetes lakomája volt János királynak az, a
melyet Várday, az esztergomi primás tiszteletére adott.</p>
<p>Neve napjára hítta meg a király Budára az egyházfejedelmet, mire
az rangjához illő pompával le is jött Esztergomból. Győr, Tata,
Komárom, Esztergom erős várai még ekkor Zápolyát uralták.</p>
<p>A király előtt ismeretes volt a primásnak az a gyöngéje, hogy
nem szereti a sertéshust. Érzékeny gyomra volt. Kénytelen volt
diétát tartani.</p>
<p>A pompásan felterített lakoma-asztalt főpapok, főurak ülték
végesvégig, legfelül a király, jobbján az érsekprimás.</p>
<p>A legelső étekfogás volt a czifrán feldiszített vadkanfej.</p>
<p>A primás ehez hozzá sem nyult.</p>
<p>Azután hozták a bocskoros levest, összevagdalt disznóvesével,
tüdővel, májával, jól megborsolva.</p>
<p>A primás ennek a szagát sem állhatta. Hiába dicsérték előtte,
milyen jó.</p>
<p>Akkor következett a töltött káposzta kalbászszal,
sertésfarkakkal.</p>
<p>A primás azt is elutasította.</p>
<p>Azután hozták a sült malaczot.</p>
<p>Ez sem neki való volt.</p>
<p>Következett a «lengyel nyelv» mézes, mandulás, mazsolaszőlős
lével. Ebbe sem mártotta bele a kanalát a primás.</p>
<p>A «bundás zsemlyéhez» sem nyult hozzá, mert az meg disznóvelővel
volt töltve.</p>
<p>Majd meg «rácz pitét» hoztak, de azon is megérzé a sertéshús
vagdalékot s érintetlen hagyta.</p>
<p>És így a vendégül hivott egyházfejedelem a király asztalánál
egészen éhen maradt. Ha igazi királyi szellem sugallta volna
Zápolyát, hát akkor azt kellett volna tennie, hogy a tréfa
meglevén, hozassa elő a jó drága becsináltakat és gyönge gyomornak
való kókokat a primás számára <span class="pagenum"><a name=
"Page_266" id="Page_266">-266-</a></span> s aként békítse ki. De
ezt elmulasztotta a király s nagyon jól mulatott az egész
asztaltársasággal a fölött, hogy a primás éhen maradt.</p>
<p>Nagy hiba volt János királytól. Ha már a buzgó pápista nem
tisztelte az egyházfejedelmét, tisztelte volna a magyar házigazda a
meghivott vendégét.</p>
<p>Ez a tréfa nagyon sokba került Zápolyának. Elveszté vele a
primás és az egész papság barátságát.</p>
<p>Hítta aztán ismét ebédre magához a primást, jóvá akarta tenni a
rosz tréfát, de a főpap azt felelte neki:</p>
<p>«Köszönöm, van nekem itthon tulkom, borjum, tyukom elég, hogy
tisztességes ebédet főzessek magamnak. Disznótorra nem járok.»</p>
<p>Erre Zápolya azt a dölyfös észrevételt küldé a primásnak:</p>
<p>«No már látom, hogy kegyelmed is csakugyan török már, mert azok
irtóznak a sertéshustól».</p>
<p>A mire a primás még gorombább levelet küldött Zápolyának.</p>
<p>«Én pedig azt látom, hogy te csakugyan tót vagy, mert az szereti
úgy a malaczot!»</p>
<p>Igy csinálják az ellenségeket.</p>
<h2><span class="smaller">XXVI. FEJEZET.</span><br />
AZ «EGY» MAGYAR.</h2>
<p>A keresztesi ütközetben, a hol a hű vitéz Bodó Ferencz, Zápolya
legjobb alvezére megkisérté a hadi szerencsét megfordítani János
király javára, a Zápolya elleni harag lett a győztes.</p>
<p>Bodó arra számított, hogy Török Bálint dandára, mely hozzá közel
volt, az ő szembetámadása alatt egyszerre oldalba fogja támadni
Kacziáner (a magyaroknál «Kóczány») Ferdinánd-párti vezér seregét.
<span class="pagenum"><a name="Page_267" id=
"Page_267">-267-</a></span></p>
<p>Megfordítva esett le a koczka.</p>
<p>Török Bálint már akkor Ferdinánd király pártján volt. Az a
magyar dandár nem török volt már, hanem német.</p>
<p>Bodó Ferencz maga került két tűz közé.</p>
<p>Mikor nemrég még jó barátját, kenyeres pajtását, Török Bálintot
látta ellenségül a hátába nyomulni, hüvelyébe taszította a kardját
s megadta magát kényre kegyre.</p>
<p>A csatatérről aztán azzal a csapattal együtt, melynek élén előre
rugtatott, elvitték a német táborba. Nagyon szép társaságot talált
ott már együtt. Csupa magyarból állt a német. Ott volt már Pekri
Lőrincz is, a másik János párti dandárvezér, aztán meg a derék
Bakics, a ki az ország zászlóját vitte János király előtt a
székesfehérvári koronázás napján. Ez is elhozta a ráczait. Azokat
ráczoknak hitták, akármelyik táborhoz szegődtek. Meg is
érdemelték!</p>
<p>– Hozott Isten, pajtás! Kiálta örvendező nevetéssel Pekri, mikor
meglátta, hogy Török Bálint hozza magával Bodót. «Csakhogy megint
összekerültünk!»</p>
<p>Bakics szaporítá a kaczagást.</p>
<p>– Kész a párti! Vagyunk négyen. Játszhatunk durnyit.</p>
<p>S mindjárt előhuzta a tarsolyából a német kártyát, a mit a
magyarok harminczkét leveles bibliának hinak. (A brandenburgi
ismertette meg a magyarokkal ezt a nemes élvezetet. Áldott legyen
az emlékezete! Ne ülnénk meg a négyszáz esztendős jubileumát, mikor
ősapáink az első «ferblinél» «blindre» «hozom»-oztak?! – Mingyárt a
millénium utáni esztendőben lesz!)</p>
<p>Bodó Ferencz azt mondá a kaczagva fogadó czimboráknak, hogy:</p>
<p>– Én hiszen durnyizni leülök veletek, s ha megkináltok egy kupa
borral, azt is megiszom az egészségetekre, – meg a magam
kontentumára, – de egyéb közös dolgot nem csinálok veletek, mert én
már egyszer János királynak tettem le a parolámat s én meg nem
rágom a szijat.</p>
<p>Török Bálint kinevette ezzel a komolykodásával. <span class=
"pagenum"><a name="Page_268" id="Page_268">-268-</a></span></p>
<p>– Ugyan mi a csudát szeretsz rajta? Hát király a Jankó? A bizony
csak olyan «magagyütt» király, senki se hivta. «Elmehet kend, a
hogy jött kend.» – Nem drótozni való fazék a magyar korona! Mit
kapkod hozzá? Mindjárt «volt-nincs» lesz annak a predikátuma. Hagyd
őt a töröknek.</p>
<p>– Tartom őt a magyarnak, s ha ti azt követelitek tőlem, hogy én
is kitérjek németnek, akkor inkább veressetek lánczra, zárjatok
börtönbe, mert én az adott hűséget, hitet, becsületszót meg nem
szegem.</p>
<p>– No hát pajtás, lánczra sem verünk, tömlöczbe sem zárunk, meg
se keresztelünk, meghagyunk a magad pogány hitében. Mondá neki
Török Bálint. Hanem hát nekünk is add hitedet, vitézi paroládat,
hogy közülünk el nem szököl, magadat hadi fogolynak elismered.
Akkor aztán a kardodat, lovadat visszaadjuk. Járhatsz a táborunkban
szabadon.</p>
<p>Bodó Ferencz ráállt az ajánlott kapituláczióra, s mind a három
kapitánynak a markába csapott, adott szavának megerősítéseül.</p>
<p>Akkor aztán bevitték a tanyájukra, bort hozattak. (Közel volt
Eger.) Egy nagy dobnak a fenekén kártyáztak éjfélig. Bodó volt a
legkülömb legény közöttük. Mind a hármat leitta, s elnyerte a
pénzüket a durnyin. Az egész tarsolyát megtöltötte vele. Mikor az
utolsó is lefordult a tábori székről, (a rácz Bakics volt az, a
bácskai legtovább győzte, de Bodó meg székely volt) odasettenkedik
a sátorba az alvezér csatlósa.</p>
<p>– Kapitány uram! Mind olyan részeg az egész őrség, mint a tök. A
lovaink fel vannak nyergelve. Most már «illa berek! nádak, erek!»
arra futhatunk el, a merre akarunk.</p>
<p>Bodó Ferencznek magának is nehéz volt a feje, azt se tudta már,
hogy égen jár-e, vagy a földön? Engedé magát a szolgája által a
nyeregbe feltolatni, s aztán hagyta a lovát a kapiczányon
vezettetni. <span class="pagenum"><a name="Page_269" id=
"Page_269">-269-</a></span></p>
<p>Észrevétlenül kijutottak a labancz táborból. A magyaroknak nem
szokásuk előőrsöket felállítani. Túzokoknak való az, a kik félnek a
puskástól.</p>
<p>A síkra kiérve aztán belevágták a ló vékonyába a sarkantyút,
neki ereszték a kantárszárát s vágtattak csillagirányában a Tisza
felé.</p>
<p>A csípős éjjeli szél ott a rónasíkon kifujta a vezér fejéből a
mámort. Csak egy kamuka dolmány volt rajta, a jó medvebőr
kaczagányát leveté mulatozás közben, az ott maradt a sátorban, a
vágtató nyargalástól megizzadt, s aztán annál jobban fázott, mikor
lépésre fogták a járást. A gyomra is követelte a jussát. A
mulatságban nem eszik az ember, hanem csak iszik s attól aztán még
rebellisebb lesz a belső része.</p>
<p>– Jó volna most valami csendes tanyán valami meleget bevenni,
mondá a csatlósnak.</p>
<p>– Ahun látok valami világot! Tán valami tanya lesz ott.</p>
<p>Csakugyan egy magányos tanya volt, szántóföldek közepett. Nyitva
kapu, ajtó, be lehet bátran menni. Szegény ember lakja. Az
istállóba is beköthetik a lovaikat, üres az egészen.</p>
<p>A házba benyitva, csak egy öreg embert találtak a szobában, mely
egyúttal konyha is volt, az asztalon egy faggyumécses égett, az
öreg a mellett ült, előtte egy könyv, tán a «Szentek hegedűje».</p>
<p>Fel sem kelt, mikor a vitéz urak beléptek.</p>
<p>Pedig azok szépen köszöntötték, magyarul, ráczul, «adjon
Istennel», «zbogommal».</p>
<p>– Van-e itt valami harapni való? kérdezé az alvezér.</p>
<p>– Van… Mordult az öreg, de hozzátett egy olyan szót, a mi sehogy
sem szép.</p>
<p>– De nem kivánjuk ingyen, fizetünk érte. Itt van egy arany.</p>
<p>– Akkor van posajtott káposzta.</p>
<p>– Hát szalonna nem volna hozzá? Ezért a másik aranyért.
<span class="pagenum"><a name="Page_270" id=
"Page_270">-270-</a></span></p>
<p>– Akkor szalonna is lesz.</p>
<p>– Aztán ha tüzet rakna kend s megfőzné hevenyén a káposztát a
szalonnával, még egy harmadik arany is előugrana.</p>
<p>Arra aztán tüzet is rakott az öreg gazda a bogrács alá s
megfőzte a «korhelyleves»-t.</p>
<p>Mikor készen volt a meleg étel, kitöltötte az öreg egy nagy
fatálba s adott két nagy fakanalat a vendégeinek hozzá.</p>
<p>A szolga ugyan hozzálátott, de Bodó Ferencz csak úgy foghegyen
szürcsölgeté a káposztalevet, homlokát tenyerére támasztva nagy
búsan.</p>
<p>– Min búslakodol, vitéz uram? szólítá meg az öreg gazda. Midet
hagytad el?</p>
<p>– Azon búslakodom, hogy elhagytam a becsületemet. Szavamat adtam
az ellenségemnek, hogy nem szököm el a táborából, hitemet adtam rá,
ezért meghagyta a lovamat, kardomat. S most van kardom, lovam, van
szabadságom is, de nincs becsületem.</p>
<p>– A bizony nagy veszteség.</p>
<p>– Mit mond kend erre öreg?</p>
<p>– Hát én azt mondom, hogy a ki magyar, megtartja a szavát, a
kinek pedig hite nincs, annak Istene sincs.</p>
<p>Bodó levette a süvegét s keresztet vetett magára.</p>
<p>– No kapitány uram, futhatunk már odább, mondá jól bepofázva a
szalonnás káposztából, a csatlós.</p>
<p>– Te futhatsz, mondá Bodó Ferencz, mert te paraszt vagy, de én
nemes vagyok, engem visszavisz az adott szavam, a honnan
elszöktem.</p>
<p>Azzal kiment, paripájára ült s visszatért az ellenséghez.</p>
<p>Török Bálinték már akkor felszedték a sátorfát, bevonultak
Keresztesbe. Odáig kellett Bodó Ferencznek őket követni.</p>
<p>Délelőtt volt, mikor megérkezett. A piacz közepén nagy sokadalom
volt. Egy trombitás lóhátról hirdetett valamit a népnek. Bodó oda
rugtatott a közelébe. <span class="pagenum"><a name="Page_271" id=
"Page_271">-271-</a></span></p>
<p>«Ő kegyelme Török Bálint ezredes kapitány uram hirdeti a
lakosságnak, hogy a fogoly Bodó Ferencz, János király kapitánya
megszegte az adott szavát, megtörte a hitét, elfutott
gyalázatosan…</p>
<p>– Hazug vagy beste lélek! ordítá közbe Bodó Ferencz, hazug a
gazdád is, beste lélek az is! Itt van Bodó Ferencz! Nem szökött
sehova!</p>
<p>Azzal aztán odavezették őt a kapitányok elé.</p>
<p>– Veressetek rám békókat. Adjátok vissza a becsületszavamat. Ti
kötözzetek meg! Én nem kötöm meg magamat többé!</p>
<p>Úgy is tettek. Lánczraverték, elküldték a bécsujhelyi
börtönbe.</p>
<p>Sokszor megkisérté Ferdinánd király ezt a vitézt a maga
pártjához édesgetni. Nem hajolt rá, mindannyiszor visszatért a
börtönébe. Ott is halt meg, nyolcz esztendő múlva.</p>
<p>Ez az egy ember megmaradt Isten csodájának, magyarnak, mikor már
nem volt több.</p>
<h2><span class="smaller">XXVII. FEJEZET.</span><br />
A KIRÁLYHALÁL LEGENDÁJA.</h2>
<p>Az elpártolt hivek nem csak éles karddal, de még annál élesebb
nyelvvel is harczoltak János király ellen.</p>
<p>Elnevezték őt egymás között «Katalin királynak». Azt jelezték
vele, hogy egészen elpuhult, elasszonyosodott, czifra öltözetekben
hiu, apróságokkal bibelődő; szürkülő haját ólomfésüvel feketíti s a
fogait kefével mossa, hogy fehérek legyenek, a körmeit tisztogatja
s evés után kiöblíti a száját. Szégyenleni való dolgok ezek! Egy
férfinál! egy hadvezérnél! egy királynál! Bezzeg nem használt
fogkefét Kinizsi, mikor a kenyérmezei diadal után foga <span class=
"pagenum"><a name="Page_272" id="Page_272">-272-</a></span> közé
ragadta a törököt s úgy tánczolt vele egy kopogóst! Így szeretjük a
hőst látni! Sáros lábbal, véres kézzel, lőporfüsttől fekete
orczával!</p>
<p>Mikor János király a szinai vesztett csata után kimenekült
Lengyelországba, egy legendát költöttek az elpártoltak, mely nagyon
alkalmas volt a Zápolyákat meggyűlöltetni az egész magyar
nemzettel.</p>
<p>E mesemondás szerint az elvesztett mohácsi ütközet után nem
veszett el Lajos király a Csele patakba fulladva, sőt szerencsésen
megmenekült az apródjával, Czettricz Ulrikkal együtt s futott
tovább Bátta felé.</p>
<p>A vert had többi része is arra felé igyekezett, csakhogy a nagy
felhőszakadásban egymást nem láthatták.</p>
<p>Mire a városhoz értek, a zivatar elvonult, az ég kitisztult s a
holdvilágnál láthatták, hogy igen nagy csapat lovas gyült már össze
az utczákon, a kiket egy vezér hadirendbe állítani törekszik.</p>
<p>Ebben a vezérben felismerték Tomory Pált. Tehát az érsek sem
esett el a török ágyugolyóktól, az is megmenekült. A magyarok
egymás közt Tomory érseket, a mióta a csuhát felvette,
Cseri-basának nevezték széltében furcsa törökös viselete miatt.</p>
<p>Nagy volt az érsek öröme, hogy a királyt meglátta. Ezüst
sisakjának koronás tarajáról messziről ráismert.</p>
<p>De kevés vártatva egy még nagyobb lovas csapat érkezett vágtatva
a faluhoz. Ennek a vezérében pedig Zápolya Györgyöt ismerték fel, a
vajda testvérét. Őt sem érte halálveszedelem a vérengző
ütközetben.</p>
<p>Ekkor azt mondá Zápolya György a királynak:</p>
<p>– Uram. Tartsunk itt pihenőt. Magunk lovastul ki vagyunk
fáradva, megszakadunk a futásban. Neked is jól fog esni, ha egy
kissé megvacsorálsz.</p>
<p>A király ráhagyta magát beszélni, hogy betérjen a plébánoslakba,
a hol a szentatya gazdasszonya rögtön hozzáfogott a
vacsorafőzéshez.</p>
<p>Tomory Pál elvállalta, hogy addig, a míg a király vacsorál,
<span class="pagenum"><a name="Page_273" id=
"Page_273">-273-</a></span> a hadi rendbe állított csapatjával őrt
állat a piaczon, nehogy az üldöző török rajtuk üssön.</p>
<p>Zápolya György pedig arra ajánlkozott, hogy ő az alatt ott marad
a király mellett a plébániában.</p>
<p>A plébánus nem volt ott, mert annak egynehány halálos sebben
menekült vitézt kellett az utolsó szentségben részesíteni, a kik a
templom sekrestyéjében voltak sorba fektetve.</p>
<p>A király mellett ott volt még a két apródja, egyik Czettricz
Ulrik, a másiknak a nevét nem jegyzék fel.</p>
<p>A vacsora elkészülvén, Zápolya György azt ajánlá a királynak,
hogy vesse le a nehéz fegyverzetét, a mi alkalmatlan lenne az
étkezésnél. A király ráhagyta magát beszéltetni, s Czettricz Ulrik,
meg a másik apród lecsatolták róla a vértezetet, úgy, hogy a
királyon nem maradt más, mint az az aranyszövetű dolmány, melyre a
királyné saját kezével himezte a Jagellók czimerét.</p>
<p>Alig ült a király az asztalhoz, Zápolya György azt mondá a másik
apródnak:</p>
<p>– Eredj ki fiam a ház elé. Állj lesbe, hogy nem jön-e a török a
hátunkba? Ha lármariadót hallasz, rögtön jelentsd, hogy a
királylyal tovább futhassunk.</p>
<p>Csak Czettricz Ulrik maradt még a szobában.</p>
<p>De még hozzá sem kezdhetett a király a vacsoráláshoz, a midőn a
vajda öcscse gorombán rá támadt:</p>
<p>– Te! Nyálas király! Beste lélek! Te vesztetted el
Magyarországot! Te fosztottad meg az én családomat Lőrincz bátyám
örökségétől! Most bizony meghalsz!</p>
<p>Azzal kirántotta az oldalán függő háromélű cseh dákosát s a
királyra rohant vele.</p>
<p>Czettricz Ulrik, a helyett, hogy kardot rántott volna a király
védelmére, rémülten rohant az ajtónak, ott szemben találkozott a
másik apróddal, a ki meg befelé rohant, majd feltaszították
egymást.</p>
<p>«Jön a török!» kiáltá az egyik.</p>
<p>«Odabenn gyilkolják a királyt!» ordítá a másik. <span class=
"pagenum"><a name="Page_274" id="Page_274">-274-</a></span></p>
<p>Azzal mind a ketten futottak Tomoryhoz a rémhirrel.</p>
<p>Erre a Cseri Basa leugrott a lováról, s azon pánczélosan kivont
karddal rohant a plébániára, berúgva az ajtót.</p>
<p>De már későn jött. Az ifju király ott vonaglott a földön három
szúrástól halálra sebesülve. Zápolya György ott állt fölötte, a
véres tőrrel a kezében.</p>
<p>Tomory Pál elszörnyedve kiálta: «vessz meg, te harapós haramia!»
s egy csapással ketté hasítá Zápolya György fejét.</p>
<p>Erre megint a Zápolya huszárjai rohantak a Cseri Basára s
felkonczolták kegyetlenül.</p>
<p>Ott feküdt a három halott, a király, a fővezér és az alvezér
egymásra hányva.</p>
<p>Tomoryt és Zápolya Györgyöt aztán a katonák egy közös sírba
elhantolták, a király holttetemét pedig elásták a partba.</p>
<p>Czettricz Ulrik, a ki e vértettnek szemmellátott tanuja volt, a
tusakodásban felkapott a lovára, s elébb Székesfehérvárra, azután
Budára futott. Ott megtudva, hogy a királyné Bécsbe menekült,
odasietett hozzá, s elmondta az egész történetet. De gonosz jutalma
lett érte, mert a királyné azon való haragjában, hogy az apród
cserben hagyta a királyt s nem tudta megvédelmezni, lánczra verette
a hír hozóját, s a németek csunya halállal végezték ki.</p>
<p>S ezt a mesét széltére beszélték az országban és hitték.</p>
<p>Mikor Zápolya felkeresteté a király holttestét s azt
Székesfehérvárra vitette, Mária királyné tiltakozott az ellen, hogy
ott temessék el, azt követelte, hogy adják át ő neki, hogy a
krakkói sírboltba takaríttassa el lengyel őseihez, de Zápolya nem
hajtott a szavára.</p>
<p>A papok, kik a királyi hullát beszentelék, suttogva beszélték,
hogy a három szúrás helye látható az arany köntösön, a hogy a
háromélű dákos által lyukasztotta. De Zápolya nagy hamar bibor
halotti köntöst huzatott rá, s <span class="pagenum"><a name=
"Page_275" id="Page_275">-275-</a></span> a fejére arany koronát
tétetett. Aztán nagy sietve eltakaríták a készen tartott márvány
koporsóba. Minthogy ugyanis II. Lajos már gyermekkora óta mindig
nyavalyás volt, minden évben készítettek a számára, a szerint, a
hogy növekedett, egy új márványkoporsót, ha a kisebből kinőtt,
faragtak a számára nagyobbat. Ilyen szépen gondoskodtak róla.</p>
<p>Mi igaz, mi nem igaz ebből a sok mendemondából? annak Isten a
birája! De hogy ezt mind kitalálták, följegyezték, tovább adták,
azt bizonyítja, hogy a régi magyarok is értették az ellenséges nagy
emberek erkölcsi megmérgezéséhez. Zápolya Jánosnak ez a hiresztelés
többet ártott minden vesztett ütközetnél.</p>
<h2><span class="smaller">XXVIII. FEJEZET.</span><br />
A LENGYEL FEHÉR ASSZONY.</h2>
<p>János király, országát elhagyva, Lengyelországba menekült.
Tarnov várában szíves fogadtatásra talált, régi barátjánál
Tarnovszky herczegnél, Halics főkapitányánál.</p>
<p>A határon túl már csak lengyelekből állt a hadkisérete, a magyar
hadak a Kárpátoknál mind visszafordultak és hazamentek. Csak a
fegyveres cselédsége volt magyar, kocsisai, hajdui, belső szolgái,
azonkívül egy csoport nemes ifju testőr, azután az udvari káplánja
Szerémi György, a ki mind azt a sok érdekes mendemondát följegyezte
(gyönyörű scytha-latin nyelven), a melyek a király körül történtek.
Volt egy Fekete nevű diákja is a fejedelemnek, a kinek a képe is
fekete és aztán a «fehér barát», Fráter György, a kinek a neve,
mely alatt egymás közt emlegették «Csontfülű» volt. Mindenkinek
volt valami gúnyneve a magyaroknál.</p>
<p>A kimenekülése után nyolcz hónapot tarisznyázott el János király
Tarnov várában. <span class="pagenum"><a name="Page_276" id=
"Page_276">-276-</a></span></p>
<p>Mulatni jól lehetett a lengyeleknél, ez tudva van. A király
szekerei a kincsein kívül jó tokaji borokat is hoztak ki
Magyarországból, a melyek nagyon izlettek a lengyeleknek. Csak azt
panaszolták, hogy nagyon sok komló van ebben a magyar «serben». Az
ő italuk ser lévén, a bort is sernek tartották s azt kifogásolták
benne, hogy a míg a rendes seritaltól az ember hátrafelé tántorog s
estében a tarkóját üti meg, a magyar italtól előre esik s az orrát
töri be.</p>
<p>Hogy Zápolya János miért nem ment egyenesen Krakkóba, midőn
Lengyelországba menekült, annak kétféle oka is volt. Az egyik a
saját keserűsége Zsigmond király ellen, ki előbb a hugát nőül vette
s aztán hazaküldé. Borbálának a titokteljes halála mély árkot vont
közöttük.</p>
<p>De még nyomatékosabb ok volt János királyra nézve Zsigmond
királyt föl nem keresni az, hogy ez is elzárkózott előle.</p>
<p>A lengyel király, a mint hirét vette, hogy Zápolyát tönkre verte
Koczián vezér Szina alatt s az fut Lengyelország felé, rögtön
felkerekedett egész udvarostúl, odahagyta Krakkót, bezárkózott
Litva várába s az alatt az ürügy alatt, hogy nagyon fél a
pestistől, senkit a várba be nem bocsáttatott, a ki Tarnov
tájékáról jött levéllel vagy izenettel.</p>
<p>S erre a nagy óvatosságra egészen elfogadható oka volt a lengyel
királynak.</p>
<p>Fráter György egy tivornya alkalmával, melyben ő maga részt nem
vett, azt mondá a királynak:</p>
<p>– Engedd meg, uram, hogy egy lengyel legendát, a melyet most
hallottam jártomban-keltemben, elregéljek neked, a lengyel fehér
asszonyról.</p>
<p>– Azt mondd meg, hogy szép-e? S nem fél-e a csóktól?</p>
<p>– Azt mondhatom, hogy szép s más féljen a ő csókjától. Tudva
van, hogy lengyelek fehér asszonynak híják az aféle özvegyet, a
kinek az uborkafáról esett le az ura s ott törte a nyakát, minthogy
az eféle menyecskéknek megkülömböztetés <span class=
"pagenum"><a name="Page_277" id="Page_277">-277-</a></span> végett
fehér kantusban és viganóban kell járni. Történt egyszer, hogy az
ifju kameniczi herczeg, Kazimir behivta a fehér asszonyt a házába,
a kinek fehér fátyol volt a fején. Azt kérdezte tőle, szép vagy-e
te fehér asszony? Arra az leveté a fátyolát. Pirosfehér arcza, tűz
szemei, fekete haja, mosolygó ajkai voltak. «Még nem tudom, hogy
szép vagy-e? mondá Kazimir, hanem vesd le előttem a testi
ruháidat». Erre a fehér asszony elkezdte levetni egyenkint a
köntösét, a míg semmi sem marad rajta s folyvást kérdezé, hogy
«szép vagyok-e? szép vagyok-e»? S mikor aztán mindent levetett
magáról, még akkor sem állt meg a vetkőzéssel, hanem tovább
vetkőzött. Tudvalevő: «hét bőre van az asszonynak». Egymásután
levetette, míg utoljára csak a csontváz maradt, a meztelen
koponyával: «no hát elég szép vagyok-e már herczegem?» S akkor
átölelte a két csont karjával, s addig ölelte, a míg a herczeg a
lelkét kiadta. Eszetekbe jusson ez a mese, uraim, a mikor a lengyel
fehér asszonytól meg akarjátok kérdezni: «Szép vagy-e»?</p>
<p>Zápolyának hideg borzongás futott végig a hátán.</p>
<p>– Ejnye György barát, de átkozott rossz mesét tálaltál fel
nekünk mostan. Egészen lehűtötted vele a lángomat.</p>
<p>Szándékosan hozta elő ezt a mesét Fráter György. Messzelátó
terve volt azzal, hogy János király tiszta erkölcsét megőrizze épen
itt Lengyelországban. Otthon Magyarországban tehet a mit kiván. Ott
van a szép Kardosné asszonyom Debreczenben, a kinél legszebb idejét
el szokta tölteni, de Lengyelországban hagyja hátra jó hirét.</p>
<p>Azt is tudta, hogy Zápolya nagyon babonás, egy ily kisértetes
história megfekszi a lelkét, egy hamar nem fog asszony körül
legyeskedni.</p>
<p>Kevésbbé hatott a szivére ez a legenda a király ifjú
testőreinek.</p>
<p>Heten ez ifjak közül elkérezkedtek a királytól, hogy bocsássa el
őket a czensztochovai apátságba, a csodatevő Boldogságos Szűz
képéhez búcsújárásra. A király melléjük <span class=
"pagenum"><a name="Page_278" id="Page_278">-278-</a></span> rendelé
felvigyázónak a testőrhadnagyot, Tornai Jakabot, meg az udvari
káplánt.</p>
<p>Az ájtatoskodás után az ifjak betértek egy csárdába, s bőjtös
nap lévén, csukát főzettek maguknak tormás lével, magyarosan. A
mellett erősen fogyasztották a sört s dalolták a régi nótát:
«Fürdik a kácsa Fekete tóba, Készül anyjához Lengyelországba!»</p>
<p>A vidám éneklés hangjára odakerült a csárdába egy fehér ruhás
asszony, azt oda ültették maguk közé s belevonták a
bratinázásba.</p>
<p>Az pedig nem is nagyon kérdeztette magától: Szép vagy-e? Inkább
ő magasztalá a magyar ifjakat: «nem adnék egy magyar legényt tiz
lengyelért!» A káplán hiába mondogatta nekik: «pomále! pomále!»
azok csak nem hallgattak rá. Csupán egy a hét közül tette meg, hogy
felkelt az asztaltól s félrevonult a tűzhely mellé a káplánnal. A
többi hat ott mulatott virradatig a fehér asszonynyal, a mikor az
megint felvette a fátyolát s odább ment.</p>
<p>A mint a nap besütött az ablakon, a káplán elijedve mondá:</p>
<p>– Mi lelt benneteket, ifju legénykék? Olyanok vagytok, mint a
kiket sírból huztak ki!</p>
<p>Mind a hatra elragadt a pestis a fehér asszony ölelésétől. Mire
visszaértek Tarnovba, egyszerre mind ágynak estek. S egynap egyik,
másnap másik, sorban meghalt mind a hat, György káplán temette el
őket egyenkint. Csak a hetedik maradt meg, a ki nem ölelte meg a
fehér asszonyt.</p>
<p>Ezt cselekvé a «wlcana» (a hogy Szerémi czímezi szlávdiákul a
fehér asszonyt, talán «farkasnőt» jelent.)</p>
<p>Ez a rémeset oly hatással volt János királyra, hogy ettől fogva
bezárkózott a szobájába, oda adatta be magának az ételét az ablakon
át, egész nap eczetben mosdott, kámforral füstölte a szobáját, s ha
valami követ jött hozzá, a kivel beszélni kellett, annak kívül
kellett maradni az ajtón, a küszöbre pedig odatettek egy medencze
parazsat, <span class="pagenum"><a name="Page_279" id=
"Page_279">-279-</a></span> arra fenyőmagot hintettek s ennek a
füstjén keresztül beszéltek egymással.</p>
<p>Ezzel a félelemmel aztán ő maga adott igazságot a lengyel
királynak, hogy viszont az is elzárkózzék ő előle és az általa
küldött kengyelfutók elől. De még a vidám bratankik is mind
elszeleltek Tarnovból, a házigazdával együtt a pestis hirére. Maga
Zápolya is menekülni készült, ha lett volna, hová?</p>
<h2><span class="smaller">XXIX. FEJEZET.</span><br />
A TITKOS ELLENSÉG.</h2>
<p>Ezt a kis bajt is hamar elfelejtették. A pestis megszünt. A házi
gazda, a vígczimborák visszatértek s velük együtt a jó kedv és
tivornyázás. Lassankint szállingóztak Zápolya után magyarországi
hivek is. Odavetődött Verbőczy István, a hajdani nádorispán. Ez
ugyan unalmas egy czimbora volt. Mindig lamentált, pityergett,
egyre sírt a haza sorsán, meg a saját magáén, hiába biztatta
Zápolya, hogy ne vegye olyan igen szivére ezt a mostani állapotot.
«Lám én mennyit elvesztettem! Koronámat, birtokaimat, még is
nevetem az egész bolondságot.» Azért Verbőczy csak sirdogált.
Utoljára János király odarendelt melléje egy apródot, hogy egy
kendővel törülgesse a könyhullatásban telhetetlen főúrnak a
szemeit.</p>
<p>Majd meg Pozsonyból vetődött oda egy régi katonája, a Bodó
Ferencz harczosai közül. Attól kérdezé János király, hogy mit
beszélnek a «német magyarok» ő felőle.</p>
<p>– Megmondhatom, a mit magam fülével hallottam Báthory István
szájából: elment Zápolya Lengyelországba, beállt a krakkói
kollégiumba diáknak, hogy tanuljon valamit, megunta a magyar bort,
egy kis lengyel sörre vágyott.</p>
<p>– No hát ha visszamégy, mondd meg az uraknak, <span class=
"pagenum"><a name="Page_280" id="Page_280">-280-</a></span> hogy
igen is tanultam már annyit a lengyel iskolában, hogy nem sokára
visszatérek s leteszem az egzámentet az ő hátukon, hogy jajgatnak
bele, a lengyel sörből is eleget ittam már, s majd a söprüjét ő
alájuk öntöm.</p>
<p>De nagyon csalatkozott János király, a mikor azt hitte, hogy ő
már eleget tanult Lengyelországban! Még csak a kezdetén volt a
studiumának.</p>
<p>Fráter György nógatására, hogy tenni is kellene már valamit s
nem várni poharazás közben, hogy mikor nyitja meg Zsigmond király
Litva vár ajtaját a «ci devant» sógor vendéglátására, rászánta
magát Zápolya, hogy tesz egy lépést országának visszafoglalása
ügyében. Írt a szász nagyfedelemnek, ki azon időben ellenséges
lábon állt Ferdinánddal, kérve tőle fegyveres segélyt és
hadviselésre való pénzt. Ezzel a levéllel útnak indította egy
kengyelfutóját Szászországba.</p>
<p>Arra nem is gondolt János király, hogy valamennyi lengyel
szolgája mind titkos zsoldosa Bona királynénak.</p>
<p>S a lengyel királyné a legkegyetlenebb szivű ellensége volt
Zápolyának.</p>
<p>Ha gondolkozott volna rajta, magától is rájöhetett volna, hogy
mi okból ungorkodik ellene Sforza Bona?</p>
<p>Fráter György tudta azt jól, de neki zár volt a száján.</p>
<p>A kengyelfutó, a kire János királynak a szász fejedelemhez irott
levele bizatott, elébb odavitte azt Litva várába a királynéhoz.</p>
<p>Bona királyné egy krakkói aranyművest hivatott magához s azzal
egy tökéletesen hasonló pecsétnyomót vésetett, a minőt Zápolya
használt, annak a czímerével és köriratával. Ezzel a praktikával
fel lehetett bontani János király levelét s ismét lepecsételni.</p>
<p>A levelet elolvasták s aztán utjára eresztették.</p>
<p>A rendes időben, a mi alatt oda, vissza lehet jönni, megérkezett
e kengyelfutó a szász fejedelem levelével, melyben ő felsége
értesíti felséges kollegáját, hogy nagyon örül, hogy szolgálhat
neki. Rögtön küld a segítségére <span class="pagenum"><a name=
"Page_281" id="Page_281">-281-</a></span> tizenkétezer harczost s a
hadviselés költségeire negyvenezer aranyat.</p>
<p>Ez örömhír fölött nagy volt a jubiláté János király
környezetében.</p>
<p>A futár ismét nyargalt oda vissza, azzal a magyar szóval, hogy
«adjad Uram Isten, de mindjárt!»</p>
<p>A visszatérő futár aztán még jobb hireket hozott.</p>
<p>A szász sereg meg is indult, még pedig Slézián keresztül.
Minthogy pedig a sziléziták, mint Ferdinánd király hivei nem
akarták megengedni az átkelést, fegyverrel törtek maguknak utat s
ostrommal foglalták el Olomoch városát (melyet bajos dolog
megtalálni a térképen), s e városon tizennyolczezer márkát vettek
hadisarczban, azt is a többi pénzhez csatolták s küldik János
királynak. Itt van már a határon, csak érte kell menni.</p>
<p>Ez a hír még nagyobb örömöt támasztott. János király rögtön
társzekereket fogadott, mert ennyi hordó pénznek az elszállítására
az kell; arra felültette Fráter Györgyöt, meg a káplánt, mint két
legbiztosabb hivét, hogy menjenek eléje a pénzthozó követeknek.</p>
<p>Azokkal szépen össze is találkozának, de egyebet, mint
jajveszékelést, nem találtak náluk. Útközben a gonosz hajdemákok, a
veres inges haramiák megrohanták őket, a pénzt mind elrabolták.</p>
<p>Ezzel a keserves hirrel tértek vissza János királyhoz.</p>
<p>Nagy volt a keserűsége és boszúsága e miatt Zápolyának, de hát
látott ő már ennél több kincset is elveszni néhanapján. Csak
elnyögte a veszteséget. Ellenben ismét levelet írt a szász
fejedelemhez, sürgetően kérve, hogy noha a küldött pénz sárba
esett, de legalább a hadsereget küldje gyorsan, hogy még idején
betörhessen vele jó Magyarországba.</p>
<p>Ezt a levelét is elvitte a kengyelfutója elébb Litva várába.</p>
<p>Bona királyné aztán e sürgető levél helyett iratott egy másikat
János király nevében, a melyben ez arra kéri a <span class=
"pagenum"><a name="Page_282" id="Page_282">-282-</a></span> szász
fejedelmet, hogy őszre fordulván az idő, ez évre már elkésett a
hadmivelés. A magyar felkelő hadak nem szeretnek télvizben
táborozni. Azért jobb lesz, ha a szász segélyhad nem jön be az
idén.</p>
<p>Ezt a levelet vitte el a futár a szász fejedelemhez.</p>
<p>A szász fejedelem aztán erre a levélre megint egy keserű és
fanyar választ adott János királynak: «hogy ha te magad is félsz a
téli háborútól s előre fázol a vizben hóban czafolástól, akkor én
is megyek haza a téli szállásomra s várhatsz rám, a míg
megmelegszem».</p>
<p>Zápolyát majd a guta ütötte meg haragjában, mikor azt a levelet
olvasta! Hisz ő épen az ellenkezőt irta a szövetségesének. Rögtön
keresteté a levélhozó fullajtárt, de már az akkorra úgy elszelelt,
hogy nem lehetett megtalálni.</p>
<p>Most már aztán Zápolya is versenyt lamentált Verbőczyvel.</p>
<p>Ki nem birta találni, hogy ki az, a ki ő vele azt a kegyetlen
játékot űzi.</p>
<p>Fráter György tudta azt jól.</p>
<p>– Én rablókkal és hamisítókkal vagyok itt körülvéve! zugolódott
a király s felkerekedett egész kiséretével, otthagyta Tarnov várát
s megszállt egy közeli kis városban. Ott pedig az első éjjel
felgyujták a feje fölött a házat, a melyben megszállt, a király
utoljára is kénytelen volt valamennyi szekerével együtt a
körülkerített templom udvarán letelepedni s maga ott hált a
czinteremben.</p>
<p>S még most sem vette észre, hogy ez mind terv szerinti «hozott
Isten!»</p>
<p>Ez mind Sforza Bona praktikája.</p>
<p>János király úgy tett, mint a szenvedélyes lutrijátékos, a ki a
számait minden lutriba berakja, a hol csak húznak, abban a hitben,
hogy valamelyiken csak kihúzzák. Elküldözte a követeit a franczia,
angol, portugál királyokhoz, a velenczei dózséhoz, segélyt
esedezve, de bizony a számai csak nem jöttek ki sehol. <span class=
"pagenum"><a name="Page_283" id="Page_283">-283-</a></span></p>
<p>A szász fejedelemmel való felsülése után néhány napra
megérkezett Francziaországból a követe László Jeromos, egy egész
hosszú litaniáját hozva magával I. Ferencz király szövetségi
pontozatainak, melyekben elmondatik, hogy mit tegyen János király
I. Ferencz kedvére, Ferdinánd és Károly császár kárára, hogyan
verje meg őket, hogyan foglalja el s ha meghal, kire hagyja az
országot? s akkor aztán a franczia király fog neki hadisegély
fejében küldeni havonkint 20 ezer livert s egyszer mindenkorra egy
királykisasszonyt hitves társul. De mind ezt tartsa titokban, mert
Ferencz királynak fiai túszul vannak Károly császárnál, a hova
cserében kerültek a csatában elfogott atyjukért. Ezuttal azonban
pénzt nem küldött ő francziasága.</p>
<p>Tehát «nesze semmi, fogd meg jól! Ne szólj semmit, de még azt is
lassan mondd».</p>
<p>– Felséges uram! Mondá ekkor Fráter György Zápolyának, azt látom
én, hogy mink Verbőczy uram könyhullatásaival s a külső fejedelmek
biztatásaival soha sem foglaljuk el Magyarországot.</p>
<p>– Hát kire támaszkodjam?</p>
<p>– Én ismerek egy derék embert, a kinek minden meg van adva
Istentől, hogy Magyarországot meghódítsa, csak akarja.</p>
<p>– Hol van az az ember?</p>
<p>– Itt áll velem szemközt. Te vagy az magad János király.</p>
<p>– S hol vegyem a hadsereget?</p>
<p>– A magyaroknál. Saját hazádfiainál.</p>
<p>– S hol vegyem a hadiköltséget?</p>
<p>– Azt is magadnál találod. Szekereid vannak megterhelve arany,
ezüst marhával. Holt kincs, a minek nem veszed se hasznát, se
dicsőségét. Ezekre a kincseidre, ha zálogba tennéd, kaphatnál
harmincz-negyvenezer aranyat.</p>
<p>– Kinek van Lengyelországban negyvenezer aranya zálogra
kölcsönadni való? <span class="pagenum"><a name="Page_284" id=
"Page_284">-284-</a></span></p>
<p>– Zsigmond királynak van.</p>
<p>– Az igaz. De ki tud Zsigmond királyhoz férkőzni, hogy vele
beszéljen?</p>
<p>– Beszélek én.</p>
<p>– Nem bocsát senkit magához, a ki tőlem visz követséget.</p>
<p>– Engem be fog bocsátani.</p>
<p>– Nagy fába vágod a fejszét, lelked rajta.</p>
<p>A barát utra kelt, minden kiséret nélkül, egyes egyedül.</p>
<p>Jól ismerte az emberi sziveket. A mint megérkezett Litva várába,
csak a nevét kellett kimondania a major domus előtt, azonnal
megnyilt előtte minden ajtó.</p>
<p>A czensztochovai apáturnak éjjel-nappal szabad bejárása van
Zsigmond király palotájába.</p>
<h2><span class="smaller">XXX. FEJEZET.</span><br />
A VÉDŐ ANGYAL.</h2>
<p>A király belső szobájában fogadta a barátot, a hová még
udvarnagyai sem voltak járatosak. Kezét nyujtá neki s magával
szemközt leülteté.</p>
<p>A király mellett, egyenlő magas faragott támlájú karszékben ült
Bona királyné, a másik oldalán pedig a királyi csemete, Izabella.
Karcsu, nyulánk hajadonná nőtt fel a leány, kit tizenöt év előtt
megkeresztelt a fehér barát, midőn annak az egész országban nem
akart senki a keresztapja lenni. Nagy sötétkék szemei elárulták
ábrándos lelki világát, ajkai erős szenvedélyre vallottak, de még a
szűzi ártatlanság bimbójába zárva. Olyan volt, mint egy
álomtünemény, karját apja térdére nyugtatva s arczát kezére
fektetve.</p>
<p>A barát nem várt a felhivásra, beszélt lelkének teljes hevével,
egész ékesszólásával. Elmondá sor szerint hazájának nagy
szenvedéseit, hogy folyott a magyar és lengyel <span class=
"pagenum"><a name="Page_285" id="Page_285">-285-</a></span> vér
Mohácsnál egy patakba, testvérré egyesülve a halálban, testvérként
várva a feltámadásra. Hogy dúlja azóta ellen és pártviszály e
siralomra érdemes országot.</p>
<p>És azután beszélt Zápolyáról, mint arról a kimagasló alakról, a
ki egyedül van Istentől küldve a romjaiban heverő országot újra
fölépíteni. Leirta daliás alakját, harczban rettenhetetlen
bátorságát, önfeláldozó hazaszeretetét, szívbeli jóságát,
balsorstól megtörhetetlen vidám lelkületét.</p>
<p>Addig festé lángszinekkel a védenczét, a míg az ifju királyleány
szemei megteltek könynyel. Felemelé az arczát a királyhoz s azt
kérdé rebegő szóval:</p>
<p>– Ő az én bátyám, úgy-e?</p>
<p>(Azt hallotta már a királyleány, hogy Zápolyának a huga volt az
ő atyjának az első felesége.)</p>
<p>A barát beszéde egyre hevesebb lett. Elmondá, hányféle ellenség
dúlja most Magyarországot. Egy a török, kettő a német, harmadik a
rácz, negyedik az új vallás, a reformáczió és ellenében a túlsoron
a vakbuzgó erkölcstelen főpapok, s a ki a legrosszabb ellenség,
maga a két pártra szakadt magyar: itt kurucz, ott labancz. Hét
ellenség van most az országban!</p>
<p>– S te neked van hited, hogy e hét ellenséget leküzdhetni? kérdé
a király.</p>
<p>– Hiszem.</p>
<p>– Ki által?</p>
<p>– Egyik ellenséget a másik által. Hol az egyikkel, hol a
másikkal szövetkezni össze, s mikor az megverte ellenesét, akkor a
vert félnek fogni pártját s azt keríteni a győztes fölé, kettőt a
harmadik ellen egyesíteni, egyikkel sem rontani el végképen a
dolgot, s a közben a hivek táborát összegyűjteni, míg elég erősek
vagyunk, egyenkint magunkban letörni mindent, a ki nem
szövetségesünk. Csak két ezredem volna, melylyel ezt a munkát
megkezdhessem, s a hozzávaló költség, megnőne az a sereg, mint a
lavina, mire a sikra leér. Még van a magyar vérben <span class=
"pagenum"><a name="Page_286" id="Page_286">-286-</a></span> őserő,
mely a nemzetet újjá teremti. S ha végig pusztította az országot az
ellenség, megmaradt alattunk az áldott föld s visszaadja az
elvesztett kincseket.</p>
<p>Zsigmond királynak kellett volna erre valamit mondani, de ő csak
a prémes kaftánjába huzta a nyakát és hallgatott. A királyné arcza
fagyasztó tilalommal fordult feléje, összehuzott szemöldökei,
ajkai, szemei parancsolák férjére a hallgatást. Ő maga felelt meg
helyette.</p>
<p>– Igen sajnáljuk, tisztelendő szent atyám, hogy rokonunkon,
János királyon ez idő szerint nem segíthetünk. Tudva lesz előtted,
hogy Zsigmond király és Ferdinánd király között erős békekötés van.
A király esküje s Lengyelország érdekei köteleznek bennünket a béke
megtartására. Zsigmond király János királynak egy ezredet sem adhat
a seregéből s egy tallért sem az ország kincstárából.</p>
<p>– Hát adok én! kiáltá fel a királyleány, felszökve az ülőkéről
atyja lába mellől.</p>
<p>Olyan volt az alakja, mint egy mentő tündéré, a ki a fuldoklót
kiemeli a habokból.</p>
<p>– Te? szólt a királyné epés nevetéssel, hát hol veszed te a
katonákat?</p>
<p>– Hát nincs-e nekem két ezredem? A vörös huszárok, meg a vértes
muskétások? Ez idén, születésem napján ajándékozta nekem az atyám.
Én hímeztem a zászlószalagjukat. Előttem vonultak el, engem
üdvözöltek, mint ezredtulajdonosukat. A mi az enyém, azzal csak
rendelkezhetem.</p>
<p>Azzal hizelkedve simult a király keblére, gyönge tenyerével
czirogatva az orczáját.</p>
<p>– No ugy-e megengeded, hogy elküldjem a katonáimat az én János
bácsikámnak, szegénynek, a kinek nincs katonája, hogy
visszaszerezze vele az országát?</p>
<p>Úgy beszélt erről, mintha egy gyermek kinálná ajándékba,
dobozostól, az ólom katonáit.</p>
<p>– De leánykám! Ez nem tréfa dolog. Szabódék a király.
<span class="pagenum"><a name="Page_287" id=
"Page_287">-287-</a></span></p>
<p>– Sőt nagyon komoly, szólt Izabella. Ha nem engeded meg, – akkor
én meghalok. – Majd meglátod, hogy meghalok. Akkor aztán lesz
katonád; de nem lesz kis leányod.</p>
<p>Az elkényeztetett gyermek ezzel a szóval szokta kierőszakolni a
szeszélyes kivánságait.</p>
<p>Fráter György tisztában volt már a helyzettel. A király
uralkodik Lengyelországon, a királyné mind a kettőn, s a
királyleány mind a hármon.</p>
<p>Zsigmond király ölébe vette a makranczos gyermeket, s okosan
beszélt hozzá:</p>
<p>– De látod leánykám, a katona zsoldot is kér. Nem elég, hogy
János bátyádnak oda ajándékozod a két regementedet. Ahhoz pénz
kell, az pedig a János bácsinak nincs.</p>
<p>– Hát van nekem! Pénzt is adok neki!</p>
<p>– No ugyan már mi pénzt adhatnál te neki?</p>
<p>– Hát negyvenezer aranyat.</p>
<p>A király elbámult.</p>
<p>– Te? Negyvenezer aranyat? Hát hol vetted te azt?</p>
<p>A leány lesüté a szempilláit, hogy senki se nézzen a szemébe, s
a hajszalagját rágva, kisüté:</p>
<p>– Anyámtól kaptam, nevem napjára, tűpénzül.</p>
<p>– Negyvenezer arany gombostű pénz? Bóna?</p>
<p>A királyné arcza elsárgult, szemei mereven néztek Fráter György
arczába.</p>
<p>A barát apostoli büszkeséggel emelkedett föl helyéből, s karját
a királyné felé nyujtva, sugá:</p>
<p>– A szász fejedelem aranyai!</p>
<p>A királyné összerázkodott, s fátyolát az arcza elé huzta.</p>
<p>A király felháborodva kelt föl székéből, s reszkető hangon
mondá:</p>
<p>– Azt vissza kell neki adni!</p>
<p>(Nem a hajdemákok tartóztatták le a Zápolyának küldött hadi
költséget; hanem Sforza Bona olasz condottieriei.) <span class=
"pagenum"><a name="Page_288" id="Page_288">-288-</a></span></p>
<p>A királyleány örömében tapsolva futott ki e szóra a szobából, s
nem sokára egy kerekes székre téve tolta be a négy hordócskát, a
mikbe a negyvenezer arany volt eltéve. A hordók pecsétjén a szász
fejedelmi czímer.</p>
<p>«Minő zűrzavar ez?» dörmögé bosszúsan a király nejéhez
fordulva.</p>
<p>A «csontfülü» meghallotta azt, s sietett a támasztott galibát
elhárítani.</p>
<p>– Óh felséges uram. Én e pénzt nem úgy fogadom el a királyom
részére, mint ajándékot, csupán mint kölcsön adott összeget, a
melyért zálogban átadom János királynak összes kincseit, melyeket
magával hozott.</p>
<p>– Fel van tisztelendőséged erre hatalmazva?</p>
<p>– Itt van nálam János király carta biancaja.</p>
<p>S azzal elővéve a csuklyájából a pergament, kigöngyölíté azt,
minden irószerszámot magával hordott, s megirta a záloglevelet a
király nevében.</p>
<p>– A hiteles pecsétről majd gondoskodni fog királyné ő felsége.
Monda a barát alázatos ironiával.</p>
<p>(– Ördög vagy, nem barát! Suga fülébe a királyné.)</p>
<p>(– Gyónás után megadom rá az absolucziót.)</p>
<p>A király nagyon megszerette a barátot.</p>
<p>– Hát már most elviheti kegyelmed magával a leányom
«tűpénzét».</p>
<p>– Nem egészen, csak háromnegyedrészben. Egyikét a hordóknak,
tízezer aranynyal itt szeretném hagyni.</p>
<p>– Minő czímen?</p>
<p>– Mint jegypénzt. Mint Izabella herczegnő kelengyéjét. Én, János
király teljhatalmu megbizottja, ünnepélyesen megkérem királyom
számára hitvestársul Izabella királykisasszonyt.</p>
<p>A nyulánk gyermek lángoló arczát atyja palástjába temette e
szavakra.</p>
<p>– Kegyelmed kifoszt bennünket! Kiálta fel a királyné. Mit
gondol? Izabella még gyermek.</p>
<p>– És János király még földönfutó! Mondá a király. <span class=
"pagenum"><a name="Page_289" id="Page_289">-289-</a></span> Majd ha
János király Magyarország trónján fog ülni, akkor jöjjön vissza
tisztelendőséged a válaszunkért.</p>
<p>– Így gondoltam én is. Ez a pénz csak jegypénz. A jegygyűrűt
csak a koronával egy vánkoson fogom a felséges uram kezeibe
letenni.</p>
<p>Fráter György két ezred válogatott lengyel katonával tért vissza
Zápolyához és három hordó aranynyal.</p>
<p>– Ime királyom, itt van az első csapatod, a melylyel
Magyarországra betörhetsz. Hogy felszaporodjék onnan hazulról,
arról majd gondoskodom én. Itt van a hadi költség is. Harminczezer
arany, zálogkölcsönül a családi kincseidre. Jó kézben lesznek, a
királyéban. Negyvenezeret kaptam, de tízezeret ott hagytam belőle,
jegypénzül a királyleány számára, a kit számodra megkértem
feleségül. Odaigérték, de csak akkorra, ha egyszer Magyarország
trónján fogsz ülni. Most megtaláltad azt az egy embert, a ki segít
rajtad, saját magadat. Kövesd a lelkedet!</p>
<p>János király keblére ölelte a barátot, s megcsókolá az orczáit
jobról-balról kétszer.</p>
<p>– Te vagy az én egyetlenegy igaz hivem!<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a>
<span class="pagenum"><a name="Page_290" id=
"Page_290">-290-</a></span></p>
<h2><span class="smaller">XXXI. FEJEZET.</span><br />
«FLECTERE SI NEQUEO SUPEROS, ACHERONTA MOVEBO».</h2>
<p class="center">(Hát ha az égieket nem: a poklokat is
megeresztem.)</p>
<p>Ezt a jelszót irják a krónikások János király czímere körül.
Maga a káplánja is ezt adja a király szájába, még erősebben
kifejezve: «ha az ördögöket hozhatom is fel a pokolból, bizony fel
fogom hozni!»</p>
<p>János király az iródeákja, Fekete János által magához hivatta
Mehemet béget, a hitehagyott magyart, a kit mind ez ideig átallt
elfogadni.</p>
<p>A pribék arra ösztökélte a Lengyelországba futott magyar urakat,
hogy folyamodjanak a török szultán kegyelméhez.</p>
<p>A két ellenkirályon kívül még egy harmadik ura is volt
Magyarországnak. Szolimán szultán.</p>
<p>«Mit czivakodtok a fölött, hogy melyiteké legyen Magyarország?
Egyiteké sem az. A nagy úr birtoka az. A korona nem tesz királylyá
senkit, hanem a szablya. A szultán elfoglalta Buda várát, meghált
benne, sót, kenyeret evett benne, annálfogva Budavár az övé. Csak
az ő palástjának az árnyéka alatt lehet valaki Magyarországon
király, a ki a szultánnak hűséget esküszik, s meghódolásul évi adót
tesz le a lábaihoz».</p>
<p>Rettenetes volt az a gondolat is!</p>
<p>Magyarország, mint hűbéres állam! A magyar király kengyeltartója
a szultánnak! A szabad magyar nemzet adófizetője, hadkövető
vazallja a mohamedán népnek!</p>
<p>Nem lehet egy igaz magyarnak ezzel a gondolattal elaludni s
ezzel fölébredni. <span class="pagenum"><a name="Page_291" id=
"Page_291">-291-</a></span></p>
<p>És még is itt volt a vaskényszerüség, bele kellett törni a
lelküket.</p>
<p>A török segítsége, beleegyezése nélkül nem lehetett a beteg
országot meggyógyítani.</p>
<p>Az akkori orvosi tudomány bizony megszokta a heroicus
kurákat.</p>
<p>Hogy mit végeztek azon a titkos tanácskozmányon, melyet Sztrij
várában zárt ajtók mögött tartott Zápolya legbizalmasabb hiveivel,
abból nem szivároghatott ki semmi. Csak ketten voltak, Laszkó
Jeromos, a lengyel főnemes és Fráter György. Még Verbőczyvel sem
közölték a végzést. Nagyon lágy ember volt hozzá.</p>
<p>Még a király káplánja előtt is titokban tarták a dolgot. Pedig
ez valóban meggyónni való volt. Szövetséget kötni a keresztyénség
hatalmas ellenségével! Behivni az országba Szolimán szultánt,
lófarkas zászlóival!</p>
<p>És ezt a «hét főbünök» koronáját még a gyóntató papnak sem volt
szabad fülbesugni, még az apát úr sem szabadíthatta meg tőle
lelkét. Hisz úgy sem kaphatott volna erre absolutiót.</p>
<p>Ő is elfogadta ez eszmét.</p>
<p>Óh te rettenetes hazaszeretet! Hogy te még a valláson is
uralkodol!</p>
<p>Mikor Fráter György a király belső szobájából kijött, meg
kellett látszani az arczán lelke küzdelmének, a káplán
megszólítá.</p>
<p>– Mi lelt, Fráter György? Miért vagy oly szomorú.</p>
<p>A megszólításra egyszerre összeszedte magát a szerzetes.</p>
<p>– Hogy ne volnék szomoru? mikor elvesztettem ő felsége bizalmát.
Úgy látom, hogy kiestem a kegyéből.</p>
<p>– Csodálom, hogy eddig is részesültél benne. Ugyan mit tudott ő
felsége ilyen simplex fráterrel tanakodni, mint atyaságod?</p>
<p>– Visszatérek a hazámba. Mást nem tehetek.</p>
<p>– S ugyan mit fog ott kezdeni atyaságod? <span class=
"pagenum"><a name="Page_292" id="Page_292">-292-</a></span></p>
<p>– Felkeresem ujra a kolostoromat.</p>
<p>– De azt ugyan keresheted már. Valamennyi pálos monostort mind
tőből kiforgatott a török. A budai főapátságból istállót csináltak.
A futaki, ujlaki, attyai kolostorok szét vannak rombolva. Csak a
romjaikat találod már. Jobb lesz ha itt maradsz. Vesd le azt a
csuhát. Tudjuk, hogy huszár voltál valamikor, káplár voltál, most
hadnagy lehet belőled. Szólok melletted egy jó szót a
királynak.</p>
<p>– No hát csak szólj.</p>
<p>Azzal beereszté a káplánt a királyhoz. Az pedig igen vig
kedvében volt épen, azzal mulatta magát, hogy kézbe vette Mehemet
bég tegzét és nyilait, s a törökkel és Laszkóval fogadásból czélba
lövöldözött.</p>
<p>Nem is várta meg Fráter György a druszája visszatértét, hanem
neki indult gyalog, egy bottal a kezében, egy darab kenyérrel a
tarsolyában, meghódítani a magyar nemzet szivét János király
számára.</p>
<p>A faczipős barát csuklyájában a királynak teljhatalmú megbizását
vitte magával.</p>
<p>Háromszor tette meg ezt az utat keresztül-kasul széles e
hazában.</p>
<p>Egyszerű szerzetes öltönye minden gyanut távol tartott tőle.
Gyalog járt, senkinek sem tűnt fel. Kolduló barát volt, minden
házhoz bekopogtathatott, főpapok székházába, főurak palotájába,
barátok zárdáiba, katonák sátorába, polgárok lakásaiba egyaránt
szabad járata volt. Az első tapogató szónál megtudta, ki a jó
barát, ki az ellenség, emlékébe gyüjté a panaszokat, s abból volt
elég, de ennél nem állt meg, biztatta a hiveket, megerősítette az
ingadozókat; felkölté az alvó szenvedélyeket s egymagában, a
nélkül, hogy valaki sejtené, összeboronálta az egész összeesküvést
János király javára; másodszori utjában az egész hadjárati tervet
elkészíté, megbizta a csapatok vezetésével a kiszemelt
főkapitányokat. És mikor harmadszor is vissza jött
Lengyelországból, akkor <span class="pagenum"><a name="Page_293"
id="Page_293">-293-</a></span> már magával hozta a felkelési
riadót, János király betörésének hirét. És a Ferdinánd-párti főurak
és főpapok még csak sejtelemmel sem birtak a felől, hogy egy
mezitlábos barát jár itt szerteszét az országban, a ki felfordítja
alattuk a nyugadalmas földet, elfoglalja a váraikat, üres
tarsolylyal, egy bottal a kezében megveszi a hadaikat, letöri a
zászlóikat. Nem úgy, a hogy eddig szokták a betörők, trombitásokat
küldve maguk előtt, parádés szekéren ülve, zászlót vitetve maguk
előtt, szórva a pénzt tele marokkal, hanem titokban, senkitől észre
nem véve, egyedül a «szónak» a hatalmával.</p>
<p>Mikor János király a Kárpátok meredélyein lengyel ezredeivel
aláereszkedett, (Verbőczy volt vele) már akkor Fráter György egy
kész hadsereggel járt előtte, melyet Athinay Deák Simon és Kun
Gothárd vezényeltek.</p>
<p>Ferdinánd dandárai eléjük siettek, Serédy Gáspár, Révay István
és Lascano Tamás vezénylete alatt, s Sárospataknál utjokat állták.
De e helyütt János király hivei kifenték a csorbát, derék
ütközetben szétverték az ellenséget.</p>
<p>Fráter György e diadalhirrel tért vissza Zápolyához, s azzal az
örvendetes jelentéssel, hogy Ferdinánd fővezére Kócziány nem tud a
nagy sarak miatt Trencsén várából előre hatolni.</p>
<p>János király ellenállás nélkül vonulhatott végig a magyar
Alföldön egész Lippa váráig.</p>
<p>A török felé kellett neki tartania. Szolimán szultán már akkor
szövetségese volt János királynak, ő parancsolta neki, hogy
igyekezzék vele szembe találkozni, a ki egész haderejével megindult
a segítségére.</p>
<p>A míg Fráter György a magyar hiveket nyerte meg János királynak,
az alatt Laszkó Jeromos megszerezte számára a hitetlenek
barátságát.</p>
<p>(Már tudniillik, hogy a keresztyének a törököket nevezik
hitetleneknek, a törökök ellenben minket tisztelnek meg ezzel a
czímmel.) <span class="pagenum"><a name="Page_294" id=
"Page_294">-294-</a></span></p>
<p>«Gyaur köpek!»</p>
<p>Laszkó Jeromos igen jól tudott törökül.</p>
<p>A török nyelv nagyon nehéz nyelv!</p>
<p>Mikor a gyaur odamegy Sztambulba a magas portához, valami
instancziával, nem azt kérdezi tőle a török, hogy:</p>
<p>«Mit kivánsz?»</p>
<p>Hanem azt, hogy:</p>
<p>«Mit hoztál?»</p>
<p>Attól függ, a mit hoztál, hogy mit kivánhatsz?</p>
<p>Ha eleget hoztál, akkor minden ajtó kinyilik előtted, a hol csak
kopogtatsz. Ha semmit sem hoztál, az is becsukódik mögötted, a
melyiken nem kopogtattál. Gyaur köpek vagy. Bedugnak a Jedikulába:
ott is felejtenek.</p>
<p>Laszkó Jeromos, mint tapasztalt országkupecz nagyon jól tudta
már a leczkéjét. Sztambulba megérkezve, soha sem kereste a
hivatalos kapukat a magas portához, hanem igyekezett a kis ajtón
bejutni.</p>
<p>Felkereste legelőbb is a nagyvezér Ibrahim kegyenczét, Gritti
Alajost, az olasz renegátot.</p>
<p>Fényes eredetü volt a pribék. Törvénytelen szülötte a velenczei
dózsénak. Aranyműves, zsibárus, kerítő, alkusz a nagyvezér
szolgálatában.</p>
<p>A nagyvezér, Ibrahim magasan álló történelmi alak. Ő hozzá
vesztegetéssel közelíteni nem szabad. Arravaló a kegyencz titkárja,
Gritti Alajos. Az veszi át az ajándékokat. S aztán igazságosan
megosztozik a gazdájával.</p>
<p>Az ajándékokat meg felülmulják a fényes igéretek.</p>
<p>Laszkó Jeromos még azokban sem fukar.</p>
<p>Itt van előttünk most egy üres ország. Gazdag föld, arany,
ezüstbányák, sóbányák, munkás jobbágyok, teherviselésre szoktatott
baromnép. Ebből lehet kipréselni valamit.</p>
<p>Gritti Alajos jó lesz bele kormányzónak, időjártával majd
királynak is. Ez a Zápolya Jankó öreg legény már, kalugyer, nincs
felesége, semmi ijafija. Ha nagyon makacs <span class=
"pagenum"><a name="Page_295" id="Page_295">-295-</a></span> az
életben maradáshoz, egy kis olasz aqua toffanával lehet rajta
segíteni. A magyarnak aztán mindegy. Eltüri, akárki legyen a
királya. Csak magyar ne legyen, vagy német. Ezt a kettőt nem türi
maga fölött.</p>
<p>Ezzel a kecsegtetéssel megnyerte Laszkó Grittit, Gritti
Ibrahimot, s Ibrahim a szultánt.</p>
<p>Szolimán elfogadta ünnepélyes divánban János király követét, a
ki lábaihoz tette a magyar király hódolatát.</p>
<p>A szultán kegyesen fogadta a követet.</p>
<p>– Eddig az enyim volt Magyarország. Most átruházom azt a te
királyodra. Megvédelmezem őt minden ellensége ellen. Biztosan
alhatik mind a két fülére. Ezt fogadom kardomra és a prófétára! S
ha az egész hatalmam utána veszne is, megtartom őt az ő
országában.</p>
<p>Ezzel bocsátá vissza Laszkót Zápolyához.</p>
<p>Azonban az ellenkirály sem volt rest. Ferdinánd megtudta a
lengyel udvar által, hogy Zápolya a szultán szövetségét keresi.</p>
<p>Legegyenesebb lett volna ugyan ekkor az ellenkirálynak a
keresztyén uralkodóknál szövetségest keresni a «hit» közös
ellensége ellen. Hanem hát az ősi hiba megvolt, mindent utána
csinálni az ellenségnek. Ferdinánd király oda futtattá a maga
követét Sztambulba. Tudva volt előtte, hogy Zápolyának nincs több
harminczezer aranyánál. Ferdinánd tehát a maga követének adott
százezer aranyat. Ez aztán elég lesz a visszavágásnál!</p>
<p>Csak az az egy hiba történt, hogy nem jól volt megválasztva a
követnek a személye Hobárdanácz kapitány uramban.</p>
<p>Ez a vitéz főúr már volt említve egyszer Fráter György
történetében, s még egyszer hallatni fog magáról.</p>
<p>Franczia történelmi kutforrásunkban (Bechetnél) találjuk felőle
azt az adatot, hogy boszniai kapitány volt, s nehéz harczokat
vivott meg a törökökkel. Azoknak egy hirhedett vitéz vezére volt
Kászon basa, a kivel sok csetepatéja volt Hobárdanácznak.
<span class="pagenum"><a name="Page_296" id=
"Page_296">-296-</a></span></p>
<p>Egyszer aztán, ősi szokás szerint, a sok viszály eldöntése
végett, csatatéri párbajra hivta ki Hobárdanácz Kászon basát.</p>
<p>A két hadrendbe felállított hadcsapat előtt ment végbe a két
dalia küzdelme, karddal és háromszögletű tőrrel.</p>
<p>Négyszer rohantak egymásra, lóháton, a vezérek; mind a négyszer
Hobárdanácz kapott sebet a török basa szablyájától.</p>
<p>Ekkor ötödször is összecsaptak, s ez utolsó viadalban oly
szerencsésen csapott Hobárdanácz Kászon basa nyakához a pallosával,
hogy annak a feje lerepült a lova elé.</p>
<p>A szultán megsiratta Kászon basában legjobb vitézeinek
példáját.</p>
<p>S ennek a győztes megölőjét küldte el követül Ferdinánd
Szolimánhoz.</p>
<p>Már maga a követnek a személye is gyülöletes volt a szultán
előtt.</p>
<p>Hát még az a mód, a mivel a szultán trónja elé lépett.</p>
<p>Nagy hóbortos volt! A helyett, hogy a százezer aranyat Ibrahim
nagyvezérnek adta volna, magát a szultánt akarta vele megvenni.</p>
<p>Azon kezdte, hogy a nagy summa pénzt felajánlva a szultánnak,
követelte tőle ennek fejében, Nándorfehérvár, Szabács, Zalánkemény,
Pétervárad, Ujlak, Szendrő és még tizenkét határvidéki várnak
visszaadását.</p>
<p>A nagyvezér keserűn kiálta közbe:</p>
<p>– Ugyan csodálom, hogy magát Sztambult is nem követelitek
magatoknak a százezer aranyatok árában.</p>
<p>A szultán pedig legmagasabb haragra gerjedve felelé:</p>
<p>– Uratok még eddig nem érezte a szomszédságunkat, majd ezután
érezni fogja. Mondjátok meg neki, hogy majd személyesen jövök a
látogatására, teljes erőmmel és hatalmammal, s majd odaadom neki a
kivánt várakat! De jól elkészüljön a vendéglátásra, mert sokad
magammal jövök! <span class="pagenum"><a name="Page_297" id=
"Page_297">-297-</a></span></p>
<p>Hobárdanácz erre is büszkén felelt meg: «ha mint jó barát jön a
szultán, úgy fogadjuk, mint vendéget, ha mint ellenség jön, úgy
állunk elébe, a hogy már ismeri a voltunkat».</p>
<p>S ezzel egészen elrontotta Ferdinándnak a dolgát a szultánnál.
Szolimán János király ügyét tette magáévá.</p>
<p>Szolimán arra utasítá Ferdinánd követeit, hogy várják meg, a míg
a levelét megirja az urukhoz. Négy hónapig kellett nekik a levélre
várni, s akkor kaptak egy olyan irást, a mit senki sem tudott
Bécsben elolvasni és lefordítani.</p>
<p>S ez alatt Zápolya megfészkelhette magát Magyarországon.</p>
<h2><span class="smaller">XXXII. FEJEZET.</span><br />
A VILÁGOSVÁRI TRÉFA.</h2>
<p>Télre fordult az idő. «Itten van már Simon Judás: Jaj te neked
inges-gatyás!» Azt tartja a magyar közmondás. János királynak a
hadai nagyon megcsappantak. Hóban, sárban nem szeretnek verekedni.
Annyi fegyveres népe volt csak, a mennyivel Lippa várát
megvédelmezhette. A lengyel segédcsapatok száma is leolvadt
háromszázra. Mivelhogy a lengyelek többnyire az asszonyaikat is
magukkal hordták a hadjáratba: ott ült az asszony az ura mögött
hátul a nyeregben; asszony nélkül ők el nem lehettek; tehát ha az
asszony haza kivánkozott, annak a szava bizony erősebb, mint a
kapitányé: hát csak meg kellett fogadni.</p>
<p>Volt ugyan még egy dandára János királynak Nagyváradon, a
hűségben megmaradt Czibak Imre alatt. Czibak Imre hatalmas egy
vezér volt, a minek mértékét adja az a róla feljegyzett adat, hogy
mikor a király asztalára tizenhat sült kappant felhoztak, abból
Czibak Imre maga nyolczat meg tudott enni. Nem mindennapi ember
volt! <span class="pagenum"><a name="Page_298" id=
"Page_298">-298-</a></span></p>
<p>Csak az volt a nagy baj, hogy Lippa és Nagyvárad között esett
Világosvár. Azt pedig Balika rácz vezér tartá megszállva. Ez
viszont Ferdinánd király híve volt. Ez által János király és Czibak
Imre egymástól el voltak zárva.</p>
<p>Bevenni az ellenséges várat, ostromló sereg kellett volna: meg
ágyú.</p>
<p>Ágyút ugyan kapott Zápolya Lippa várában hat darabot, de azokkal
senki sem tudott bánni.</p>
<p>Hát a mit ágyúval, hadsereggel ki nem lehetett vívni, azt
elvégezte Fráter György papokkal és asszonyokkal.</p>
<p>Világosnak csak azt a várat nevezték, mely a meredek hegytetőn
épült: a hegy lábánál elterülő város neve volt «Siri».</p>
<p>A várat bevehetlenné tették a természetalkotta meredek
sziklafalak; a sziklába vágott alagút vezetett fel egész a
kapujáig; a külső tekervényes útat mély árok zárta el a kapunál s
ahhoz egy felvonó híd vezetett, a kapu bástya lőrései
csatakigyókkal és szakállas puskákkal voltak megrakva.</p>
<p>Mikor Czibak Imre a fekete czárt tönkre verte a Maros mellett,
annak egyik alvezére, Balika, ide menekült Világosvárba, a Cserni
Jován által összerabolt erdélyi kincsekkel együtt. A sok ezüst,
arany marhán kivül, még több száz szép fiatal özvegyasszonyt is
hurczolt magával a fekete czár, a kiknek a férjeit útközben
leölette. Ezeket is oda vitte magával Balika. Papot, urat
megöletlen, templomot kifosztatlan nem hagyott Balika, a meddig a
keze elért. A Siri város templomában sem maradt meg más, mint egy
Péter nevű kántor. Ez énekelt, imádkozott a nép előtt; de egyéb
szertartásokat nem végezhetett. Pedig a jobbágynépnek nagy óhajtása
volt az egyházi malaszt után, mely nélkül ember nem élhet.</p>
<p>Balika nagy szolgaságban tartá a jobbágyakat. A mit
termesztettek, annak a javát elvette tőlük s felhordatta a várába;
ott a buzát a száraz malomban ő velük őröltette meg, s éjjel-nappal
ötven jobbágynak kellett hajtani a <span class="pagenum"><a name=
"Page_299" id="Page_299">-299-</a></span> taposó-malmot, mely a
száz ölnyi mély várkútból a vizet felhajtotta; s azoknak is
maguknak kellett a saját élelmükről gondoskodni.</p>
<p>Fráter György, kitanulván ezeket az állapotokat, azt fundálta
ki, hogy János király által kineveztetett egy Mihály nevű papot az
üresen levő siri-i eklézsiába plébánosnak. Ezer forint lett igérve
a papnak, meg a gyulafehérvári prépostság, ha a tervet szerencsésen
dülőre viszi.</p>
<p>Ez a Mihály pap legelőször is maga körül gyüjté a város
presbitereit, s elmondatá az ő sűrű panaszaikat a sok nyomorgatások
felett, melyeket a Balikától s az ő martalóczaitól el kell
szenvedniök. Se marha, se szép leány nincs biztosságban tőlük; de
még az oltári szentség sincs.</p>
<p>– No látjátok: ennek mind a Báthory István az okozója, a ki
Ferdinánd királynak a nádorispánja, Világos várának pedig
földesura. Ő küldte ide a Balikát. Ha ti a János király hűségére
térnétek át, akkor a Balikától megszabadulnátok; jó kegyelmes
várurat kapnátok.</p>
<p>A vének bevették a jó szót s hűséget esküdtek János
királynak.</p>
<p>Ekkor Mihály pap meghuzatta a toronyban a harangokat, s felküldé
a várba Pétert, a kántort, izenettel Balikához.</p>
<p>A várbeliek elcsodálkoztak a szokatlan harangszón s kérdezék a
kántortól, hogy mit jelent az?</p>
<p>– Holnap Mária havának az ünnepe lesz; új pap jött a templomba.
Misét fog mondani s Úr vacsoráját oszt a hiveknek; azt jelenti az
esteli harangozás.</p>
<p>Erre a sok özvegyasszony odasereglett a Balikához, hogy őket
bocsássa le holnap a templomba, Siribe, hadd részesüljenek az Úr
vacsorájában, a mit már három év óta hasztalan áhítanak.</p>
<p>– Jól van, mondá a Balika. De nehogy aztán elszökjetek, majd mi
is veletek megyünk.</p>
<p>S azzal visszaküldé Mihály paphoz a Péter kántort, hogy csak a
Balikáék számára készítse el az Úr vacsoráját, mert ők áhítoznak
utána. <span class="pagenum"><a name="Page_300" id=
"Page_300">-300-</a></span></p>
<p>Hát hiszen erre számítottak épen.</p>
<p>Másnap az első «készülő» harangszóra lejövének az asszonyok a
várból csapatostól; utánuk a Balika martalóczai vezérestől: állig
felfegyverkezve. A várban csak gyönge őrséget hagytak.</p>
<p>Szemben találkoztak az úton azzal az ötven jobbágygyal, a kik
hétről-hétre fel szokták váltani a várban robotolókat a malmoknál.
Mindegyiknek a vállán volt egy félig tölt zsák általvetve; a
kezében meg egy bot.</p>
<p>– Mit visztek abban a zsákban? kiálta rájuk Balika.</p>
<p>– Kölest viszünk a magunk élelmére.</p>
<p>– Minek nektek olyan sok köles egy hétre?</p>
<p>– Azt hallottuk, hogy jön János király a törökökkel, megszállja
a várat, hát hogy éhen ne veszszünk odafenn.</p>
<p>Balika ráhagyta.</p>
<p>A parasztoknak a zsákjában pedig a köles közé egy-egy jó éles
fejsze volt elrejtve. A mint azok a várba felérkezének, elővették a
fejszéiket, ráhúzták a botként hozott nyelekre; megrohanták az
álmos várőrséget, leverték valamennyit s elszedték a puskáikat.
Akkor aztán ők voltak a kerten belül.</p>
<p>De még titkot kellett tartaniok, hogy Mihály papot és az
asszonyokat is megszabadíthassák.</p>
<p>A mise és az úrvacsorája végeztével Balika harczosai megint
visszaterelték a fogoly asszonyaikat a várba. Azok ájtatos
zsolozsmákat énekelve bandukoltak az úton fölfelé; templomi zászlót
vitetvén maguk előtt. Közepettük járult Mihály pap, Péter
kántorral. Mögöttük jött Balika lóháton, nyomában a sok vitéz
fegyveres.</p>
<p>Az asszonyok, a pappal és a kántorral szépen átsétáltak a
felvonó hidon. De midőn a Balika is rá akart léptetni a hidra, a
lova egyszerre csak megbokrosodott. S arra igen jó oka volt, mert a
csapóhid elkezdett fölemelkedni, s ment fel a lánczain vontatva a
vezér orra előtt.</p>
<p>– Mit csináltok? gazemberek! ordítá dühösen a vezér. Ereszszétek
le tüstént a hidat! <span class="pagenum"><a name="Page_301" id=
"Page_301">-301-</a></span></p>
<p>A helyett pedig egészen felvontatták, míg teljesen elzárta a
kapuboltot.</p>
<p>A toronyablakban pedig megjelent Mihály pap s kenetteljes hangon
mondá:</p>
<p>– Menj el már békével, Balika, e helyről. Itt már eleget
garázdálkodtál.</p>
<p>Ekkor vette észre Balika, hogy milyen pórul járt.</p>
<p>Dühös volt, fenyegetődzött: «No megállj, Miska pap! Ha
megkaplak, lehúzom rólad a reverendát, bőröstül együtt.»</p>
<p>A parasztok aztán nem szántak a fali puskákból oda lövöldözni
közéjük. Erre a martalóczok letakarodtak a hegyről, azzal a
szándékkal, hogy megszállják a várat s kiéheztetik belőle a
parasztokat.</p>
<p>Csakhamar azonban előjött Fráter György a magyarádi hegyek mögül
Czibak Imre hajduival s kiverte Balika martalócz hadát még Siri
városából is; az elbujdosott az erdélyi havasok közé.</p>
<p>Ilyen szépen foglalta el Fráter György Báthory István erős várát
asszonyok és papok által.</p>
<p>A várban felhalmozott kincseket aztán szétosztá a nemeseknek,
polgároknak és templomoknak, a kiktől el lettek rabolva; a fogoly
asszonyokat is haza bocsátá a családaikhoz; a hű vitéz parasztokat
megjutalmazta, s az olcsón kivivott diadal hirével tért meg János
királyhoz.</p>
<p>És ez az egész diadal nem került egy halottjába sem a János
király seregének.</p>
<h2><span class="smaller">XXXIII. FEJEZET.</span><br />
«TÖBB IS VESZETT MOHÁCSNÁL!»</h2>
<p>Szegény János király! Bizony úgy volt Magyarország
elfoglalásával, mint az egér a csapdával. Benne van: de nem tud
kijönni belőle. <span class="pagenum"><a name="Page_302" id=
"Page_302">-302-</a></span></p>
<p>Ott ült Lippa várában, várva a jó szerencsét. A háromszáz mazur
lovasán kivül, a kik úgy megterhelték a lovaikat zsákmánynyal két
oldalt, hogy alig tudtak mozogni, volt még valami hatszáz török
szarácsija, a kik naponkint ott produkálták magukat előtte a
nyargalászásban és dzsiridhajításban; egy csomó rácz martalócza is
volt; de magyar katonája mentül ritkább volt. Az is pelángyás volt.
A főnemesek közül mentül kevesebben nyikorogtatták az ajtaját. Azok
felől ugyan a legszebb petrezselyem kizöldülhetett a kvártélya
előtt.</p>
<p>Ebben a szorongattatásában ért hozzá a rémhir, hogy Török Bálint
(a Valentinus Turkus) jön nagy sereggel, tán húszezer emberrel a
megtámadására. Már itt táboroz Debreczenben.</p>
<p>János király kétségbeestében futtatott Péter vajdához Moldovába,
hogy segítse meg Török Bálint ellen. A vajda már elébb parancsot
vett a török szultántól, hogy Zápolyát meg kell védelmezni
Ferdinánd ellen. Péter vajda rögtön felkerekedett s a «senki
tartományán», Erdélyen keresztül, eléje került Török Bálintnak s
úgy szétverte annak a seregét, hogy még a pora sem maradt. A
krónikások tizenháromezerre teszik az elesett magyarokat;
bizonyosan két nullával megszaporították az igazit.</p>
<p>De azért János királynak volt oka Te Deum laudamust tartani
Lippa várában a lengyeleivel. S miután még háromszáz forintot ki is
osztott közöttük, ezzel úgy lekenyerezte őket, hogy elhatározták,
még egy-két hétig ott maradni mellette.</p>
<p>Ez időben érkezett meg hozzá egy kengyelfutó Nándorfehérvárról,
pecsétes levéllel, két török bombárdás kiséretében.</p>
<p>A levelet elolvasva, a király rögtön utasítást adott a két török
pattantyusnak, hogy azt a várfokon felállított hat ágyút egymás
után sütögessék ki.</p>
<p>A mi megtörténvén, a nélkül, hogy valamelyik ágyú szétrepedt s a
pattantyusokat agyonütötte volna, a király <span class=
"pagenum"><a name="Page_303" id="Page_303">-303-</a></span> mellett
levő főurak ugyan kérdezgeték, hogy mire való volt ez a nagy
puffogatás. Mire János király nagy bizalmasan megsugdosá nekik,
hogy ez annak az örömét fejezte ki, miszerint a hatalmas Szolimán
császár megérkezék Nándorfehérvárra, egész armádiájával együtt az ő
trónbaültetése végett.</p>
<p>Ez ugyan nagy öröm volt. – Jön a török!</p>
<p>János király egy kora reggel titokban kiosont Lippa várából;
csak a legbizalmasabb hivei kiséretében. Az ott maradókkal nem is
tudatta elmenetelét. Mise idejére már elért Aradra. Onnan ment
Csanádba, Csanádból Becsébe. Sehol meg nem pihent.</p>
<p>A míg a Bodroghoz nem értek, addig János király nem is szólt
felőle a kisérőinek, hogy hová igyekeznek. Csak az éjjeli
szálláson, a hol sátort ütének, mondá el a velejötteknek, hogy
egyenesen a török szultánnal való találkozásra sietnek, a ki
Nándorfehérvárból izent neki, hogy Mohács alatt akar találkozni
vele. A szultán Belgrád felől jött.</p>
<p>Hej gyorsabban tudott most Zápolya megérkezni Mohács alá a
találkozásra, mint három év előtt!</p>
<p>A míg a révnél éjszakáztak, a beállott sötétben megszökött
mellőle valamennyi nemes kapitány úr. Nem maradt ott mellette más,
mint Czibak Imre, Verbőczy István, meg három pap: az udvari
káplány, Ferencz barát, meg Fráter György.</p>
<p>Mikor hajnalra kelve megérkezett a király sátorába Mehmet bég, a
magyar-török, elbámulva monda a királynak: «ej ha! Felséged
kiséretében három pap van s csak két katona.»</p>
<p>– Van katonám elég, felelt János király; de nem hisznek a
törökben. Csak a pap mer a martyrhalállal szembeszállni.</p>
<p>Volt pedig még János királynak fizetett cselédsége elég nagy
számmal, lovászai és hajdui és három négyesfogatu szekere.
<span class="pagenum"><a name="Page_304" id=
"Page_304">-304-</a></span></p>
<p>Eközben megérkeztek a török szultán gályái az Iszter folyamon.
(A Dunát így nevezték a krónikások.) S azok átszállíták a tulsó
partra János királyt kiséretével együtt. Szolimán ott várt reá a
mohácsi téren.</p>
<p>Ugyanazon a téren, a melyen négy év előtt a magyar nemzet
szine-virágát porba gázolta.</p>
<p>A király egyedül jött.</p>
<p>Mondhatta-e: «ha Isten velem, ki van ellenem?»</p>
<p>Nem vádolta-e minden ingó nádszál, minden nyiló virág ezen a
nagy rónán: «te vagy az oka, hogy bennünket magyar vér öntözött! Ha
akkor nem jöttél, most minek jösz ide? – Koronát koldulni!
Trónusért könyörögni?»</p>
<p>Mikor olyan közel jutottak Mohács városához, hogy a város alatt
felütött török tábor sátrait megláthatták, egy kocsi jött rájuk
szembe.</p>
<p>Arról a kocsiról leszállt egy serdülő ifju, szép, mint Absolon,
tarka selyem köntösbe öltözve; fején biborszinű süveg, lábain sárga
szattyán csizma; süvegéről hosszu fátyol csüggött alá; kezében
arany tálat hozott s azon egy drágaköves kösöntyűt (vagy násfát),
melyet a királynak felajánlott.</p>
<p>Ez az ifju volt Szolimán kegyencze.</p>
<p>Itt leszállt a király a szekeréről s felült a lovára, melyet két
kulák vezetett kantárszáron tovább. Egyéb kisérői gyalog követték
nyomban.</p>
<p>Egy mérföldnyi távolságra két sorban felállított gyalog janicsár
had között ment végbe a felvonulás; az út végtőlvégig tarka és
piros szőnyegekkel volt beterítve.</p>
<p>Ilyen tisztességet adott a török szultán a magyar királynak.</p>
<p>A török tábor közepéből, mint egy tündérpalota ragyogott elő a
szultán sátora, bibor szőnyegekből összeállítva, aranygombos
rudakkal, felül az arany félholddal.</p>
<p>De még elébb következett Ajász basa sátora, a szultán
kincstartójáé s azután a nagyvezéré, Ibrahim basa sátora; mindkettő
keleti pompával feldiszítve. <span class="pagenum"><a name=
"Page_305" id="Page_305">-305-</a></span></p>
<p>Ajász basa sátora előtt lesegíté János királyt a lováról a
szultán kegyencze s bevezeté őt a basához.</p>
<p>Itt a basa parancsára, leölték a királyról a magán hozott
mentét, dolmányt s felöltöztették himzett török bársony fosztányba,
derekára becses indus övet kötöttek, úgy ültették fel ismét a
lovára. Régi öltönyeit az udvarnokára bizták.</p>
<p>A nagyvezér sátoránál ismét leszállíták a nyeregből, bevezették
Ibrahim basához.</p>
<p>Az üdvözlés után itt ismét lehúzták róla az Ajász basától kapott
díszruhákat s még drágább aranyszövetű kaftányt öltöttek rá; drága
prémmel szegélyzettet, boglárokkal végig rakottat s amazt odaadták
a királyt kisérő Bozza Dömötör nevű csatlósnak.</p>
<p>Itt ismét lóra ültették Zápolyát s úgy vezették a szultán sátora
felé, előtte egy csapat zulák járult, aranyos buzogányokkal kezében
rendet tartva a bámuló besliák között.</p>
<p>Az egész térség a szultán sátora előtt be volt terítve drága
keleti kárpitokkal.</p>
<p>A szultán ott ült, szétnyitott sátorának mennyezete alatt,
szinaranyból készült trónusán; gyöngyöktől és drágakövektől ragyogó
öltözetében.</p>
<p>Itt leszállt János király lováról s a szultán kegyencze által
neki felajánlott kösöntyűt karjára kapcsolva, viszont a saját
kezéről, a növendék ujjáról levont egy rendkivüli ragyogású
gyémántgyűrűt s azt tevé az arany tálra, melylyel az ifjucska
menten a szultán sátorába futott s azt térden állva átnyújtá a
szultánnak.</p>
<p>Szolimán is felhúzta János király gyűrűjét az ujjára.</p>
<p>János király a pribék Mehemet kiséretében sietett a szultán
sátora felé.</p>
<p>Szolimán, a mint a király leszállt a lováról, fölkelt a trónról
s gyors léptekkel jött eléje s mind a ketten, messziről kitárva
karjaikat, egymást átölelték s kétszer megcsókolták. («Miként Judás
Krisztust», irja a kisérő pap.) De az nem igaz, hogy a magyar
király kezet csókolt volna <span class="pagenum"><a name="Page_306"
id="Page_306">-306-</a></span> a szultánnak; ezt csak a török
krónikások hazudták hozzá.</p>
<p>Ekkor János király magyar nyelven üdvözlé a szultánt, kivánva
neki hosszú életet, szerencsét, jó egészséget, fegyvereinek
diadalmat; megköszönte neki, hogy nagy szorongattatásában
segitségére jött hatalmas hadseregével.</p>
<p>A pribék tolmácsolá török nyelven a király üdvözletét a
szultánnak, mire Szolimán törökül felelt vissza, jobb kezét
kardmarkolatára, balját mellére téve, melyet hosszú ragyogó
szakálla takart.</p>
<p>A tolmács szerint ez volt a szultán mondása:</p>
<p>«Ugy tartson meg engem Allah, a legmagasabb Isten, a milyen
kétségtelenül én tégedet visszahelyezlek királyi váradba, Budára és
a te országodba, valamint a szerémségi szigetbe és annak a váraiba,
Nándorfehérvár és Szabács kivételével. És a mig engem Allah életben
tart, megvédelmezlek minden ellenségeiddel szemben, a mig csak egy
szablya marad egy töröknek a kezében. Tehát én bennem bizzál!»</p>
<p>Ezzel megfogta a király kezét, balfelől bocsátva őt maga
mellett, a mi török szokás szerint megtisztelés, s ugy vezette be a
sátorába.</p>
<p>A király kisérőinek is szabad volt belépni a «nagyúr» sátorába.
Ezek voltak, a három pap, Fráter György, Frangepán Ferencz és
Szerémi György; a három főúr volt Verbőczy, Pöstényi és Czibak. A
szultán mellett voltak Ibrahim nagyvezér, Ajász basa és Gritti
Alajos a «mindenes».</p>
<p>A szultán maga mellé ülteté János királyt a széles trónra. Az
országnagyok állva maradtak; a trón mögött kuporgott maga alá
szedett lábakkal a török krónikás, kinek életfeladata volt, minden
szavát a szultánnak pergamenen megörökíteni.</p>
<p>A magyar urak bámulták a pompát, mely a szultán sátorának
belsejét diszíté. A kárpitok arany virágokkal áttört nehéz
selyemből valának, a szőnyegek drága persa <span class=
"pagenum"><a name="Page_307" id="Page_307">-307-</a></span>
szövöttesek; a trón előtt kiterítve egy roppant királytigrisnek a
bőre; szines strucztollakból volt a trón baldakinja. Maga a trón
tiszta szinaranyból, kirakva virágmódra szines drágakövekkel; a
füstölők és öles gyertyatartók mind aranyból; a függő lámpa
hegykristály csészéjéről rubint és smaragdcsapok csüngtek alá; a
kárpitokat tartó zsinórokat keleti gyöngyfüzérek képezték. Nehogy a
nedves föld a drága szőnyegeket föláztassa, a sátor alá padlózat
volt rakva, gyöngyház csigákból és zöld és veres arany ragyogásu
kinai tengeri fülekből (halyotys).</p>
<p>A király nem titkolhatá el bámulatát ez elbüvölő pompa fölött, s
azt szavakban is kifejezé. A szultánnak tetszett e magasztalás.</p>
<p>De ő is tudta azt viszonozni.</p>
<p>– Valamennyi drágaköveknél, a miket itt szemlélsz, becsesebb az,
a melyet te ajándékoztál nekem a gyürűdben. Már rég kivántam egy
ilyen szép gyémántot bírni; de hasonlót nem tudtam találni. Ugyan
mondd meg, atyámfia, hogyan jutottál ehez a drágakőhöz?</p>
<p>A mire János király ezt felelte:</p>
<p>– Ez a kő Mátyás királyé volt: a Hunyadyé. Annak pedig az én
apám volt a kincstartója. Mátyás király halála után csak ott
hagyatott ez a drágakő az apámnál.</p>
<p>(Szerzési jog! – De hát koronát lehetett venni rajta.)</p>
<p>Ekkor a török szultán azt kérdezte a magyar királytól:</p>
<p>– Vajjon mennyit érhet, mire becsülöd, ez a drágakő?</p>
<p>Felelé a király:</p>
<p>– Minálunk megér ötvenezer márkát.</p>
<p>– No, minálunk megérne százötvenezer márkát.</p>
<p>Ilyen hiábavaló beszélgetéssel tölté a két koronás fő azt a
drága időt, melynek minden perczre fordulót képezett egy ország
történetében.</p>
<p>Fráter György nem állhatott ellent a szivének. Megszólalt. A
királynak szólt: halkan, de elhatározottan.</p>
<p>– Király! Beszélj a császárral az ország dolgairól.</p>
<p>Az elszörnyedés felhördülése tört ki minden ajkról. <span class=
"pagenum"><a name="Page_308" id="Page_308">-308-</a></span></p>
<p>Hogy egy halandó – egy rabszolga – egy pap meg mer szólalni
kérdezetlen a nagyúr szine előtt. Egy kutya el meri ugatni magát a
szentek szentjében! A török vezérek handzsáraikhoz kaptak, a magyar
urak halálra ijedtek, maga János király is elsápadt.</p>
<p>A szultán büszkén fölemelte fejét.</p>
<p>– Mit mondott az a barát? Kérdezé a tolmácstól.</p>
<p>A tolmács megérteté a szót.</p>
<p>– A barátnak igaza van.</p>
<p>A magyar urak föllélekzettek.</p>
<p>– Mi a neve annak a barátnak? Kérdezé a nagyúr.</p>
<p>– «Fráter György.»</p>
<p>– Nem fog nálam feledékenységbe menni.</p>
<p>A magyar urak irigykedve néztek Fráter Györgyre.</p>
<p>Azzal a szultán inte a környezőinek, hogy hagyják el a sátort
valamennyien. Mind kimentek s a sátornyilás nehéz függönyeit is
leereszték. És azután teljes egy óráig maradt a bezárt sátorban
János király a szultánnal. Hogy ott mit végezének, az titok maradt
mindenki előtt.</p>
<p>A szultán jelt adott a sátor függönyeinek széthuzására s arra a
királyt, annak jobbját mind két kezében tartva, kivezeté a
sátorából s búcsut vett tőle.</p>
<p>Mikor János király felült a paripájára, a szultán azt mondá
neki:</p>
<p>– Ejnye atyámfia: de szép lovad van! Hogy hiják?</p>
<p>– «Kopott»-nak.</p>
<p>Az a ló «szepe» ló volt (szürke veres szeplőkkel).</p>
<p>– Hol tudtad ezt szerezni? Nekem nincs ilyen szép paripám.</p>
<p>János király rögtön leszállt a lováról s felajánlotta azt a
szultánnak, a mi annak nagy örömet okozott.</p>
<p>(Még a szultánt is meg lehet vesztegetni.)</p>
<p>– De már most nézd meg te az én lovaimat; monda a szultán, s a
hogy magyar földesurak szokták tenni a vendégeikkel, karöltve
vezeté el a királyt az istállóiba s az ajándékba elfogadott
paripájáért kiválasztott a számára <span class="pagenum"><a name=
"Page_309" id="Page_309">-309-</a></span> hármat viszonajándékul.
De a magyar urak azt mondák, szakértők lévén, hogy bizony nincsenek
a török szultánnak olyan derék lovai, mint János királynak.</p>
<p>A kisérők is meg lettek ajándékozva egy-egy török paripával; a
szultán bámulatát fejezte ki a fölött, hogy a barátok milyen
biztosan ülik meg a nyerget; mire a pribék felvilágosította, hogy
az a két szakállas pap valamikor lovas katona volt, vitéz harczos.
A min fölöttébb bámult a szultán; a kinek egyszer kard volt az
oldalán, hogy tudott az attól megválni?</p>
<p>A királyt azután elvezették a számára felütött sátorba, s a
kisérő uraknak is külön sátorokat adtak s diszőrséget rendeltek
melléjük.</p>
<p>Ettől fogva egész Budáig a magyar király a török szultánnak
utitársa volt: – vendége: – foglya.</p>
<h2><span class="smaller">XXXIV. FEJEZET.</span><br />
A TRÓNFOGLALÁS.</h2>
<p>A török müezzimek a déli szurát énekelték, mi alatt a szultán
imaszőnyegére leborulva végezte ájtatosságát. János is csendes
misét tartatott a sátorában Szerémi Györgygyel.</p>
<p>Történt pedig ez a hétországra szóló találkozás «Sarlós
Boldogasszonynak» az ő napján, mely napot száz év előtt Orbán pápa
az ünnepek közé emelt annak a fogadásául, hogy a törökök Európából
kiűzessenek. Valamint ugyanezen napot a régi rómaiak is ünnepül
avatták fel annak az emlékére, hogy e napon fordította el
Coriolánnak az anyja társnőivel együtt azt a veszedelmet Rómáról,
hogy saját fia, az örök ellenség hadait vezetve, a hét halom
városát elpusztítsa. A quiritesek e dicső tett emlékére építették
fel a «templum fortunæ muliebris»-t (asszonyi szerencse templomát),
melynek oltárán a római matronák <span class="pagenum"><a name=
"Page_310" id="Page_310">-310-</a></span> szerencséjét képviselő
rézszobor felavatásakor megszólalt: «rite me matronæ dedicastis!» –
«Jól szenteltetek engem az asszonynak.» Hajh hogy János királynak
nem élt anyja! – A magyarok Coriolánjának nem volt Volumniája!… A
magyarok királyának arczán meglátszott a szomorúság, midőn hiveinek
sátorait körüljárta. Maga a káplánja «taborunculának» nevezi azt.
Ezen a táborocskán túl, mely maroknyi hű társain kivül csak
zsoldosaiból és cselédjeiből állt, bárhová tekintett, egy roppant
néptömeget látott maga előtt, melynek arcza, beszédje, viselete
idegen, vallási szertartásai pedig annyival megdöbbentőbbek, hogy a
muzulmán fegyveres a szent neveket mindig emlegeti ugyan, de
olyankor arczra borul és nem fenyegetőzik az öklével az ég felé, a
hogy a mi magyarjaink teszik.</p>
<p>Mikor igy egy dombon állva, szomorkodni látta őt Fráter György,
odament hozzá és megszólítá.</p>
<p>– Uram király. Te most azon elmélkedel magadban bizonynyal, hogy
ime itt volnál már az országod közepén és még senki sincs itt a
hiveid közül, a kik hiva-hivtak, a kik a lengyel határon riadva
üdvözöltek; a kik fegyveres kézzel utat törtek a számodra, a kik az
ellenkirály seregét megüzték.</p>
<p>– Valóban kitaláltad a gondolataim járását, monda János király.
Hol van Athinay Simon? Hol az Artándyak? Hol Homonnay, a Drugethek,
hol a legközelebbi atyámfia jó Petrovich Péter? És az ő vitézlő
dandáraik? Senki sem jön hozzám.</p>
<p>– Ide hiába is várod őket. Hogy remélhetnéd azt, hogy a magyar
urak ide gyülekezzenek fel hozzád; meg a nemes vitézek, százával,
ezrével, a hol elvesznek a félelmes török had tengerében. Hisz azok
rettegnek a töröktől, az ős ellenségtől. S bár arról bizonyos
vagyok, hogy a mit a szultán te neked fogadott kardmarkolatjára,
szakállára tett kézzel, azt ő te irántad meg is fogja tartani: de
ki áll jót arról a baromsokaságról, mely martalócz módra kalandoz
<span class="pagenum"><a name="Page_311" id=
"Page_311">-311-</a></span> a tábor szélein, a sok gyülevészről, a
ki nem ismer se Istent, se embert, hogy az fel nem konczolja az ide
vetődő magyar zászlóaljakat? A magyar nép inkább előled fut, mint
hogy eléd jőne.</p>
<p>– Igazad van. Hát mi tanácsot adsz?</p>
<p>– Szólj a nagyvezérrel, hogy szállíttasson át bennünket,
csekély, néhány százból álló fegyveres csapattal a Duna pesti
partjára. A mig a szultán roppant tábora a budai oldalon vonul
fölfelé, mi a balparton tartunk vele egyenlő járást. Akkor azután
utunkba eső magyar helységekben magunkhoz vonhatjuk a hiveinket:
nem fognak félni a török sokaságtól.</p>
<p>Jó tanács volt. A király megfogadta. A negyvezér átszállíttatá a
királyt és kiséretét a Duna balpartjára s eként a Dunát
közbehagyva, vonult Zápolya táborkája a szultánéval együtt fölfelé.
Ilyenformán egy-egy csapat magyar csakugyan összeverődött János
király körül; de még mind hadnagyok nélkül; fiatal emberek,
kalandor leventék csatlakoztak hozzá; azok közül, a kinek jobb
lova, fegyverzete volt, azt mindjárt kinevezték hadnagynak. Fővezér
is támadt közöttük, Szokoli Bencze személyében. Elébb Czibak Imrét
kinálták meg vele; de ő csekélylette ezt a tisztességet.</p>
<p>Pedig idő ugyan lett volna a megmozdulásra. Sarlós Boldogasszony
napjától Lőrincz vértanu napjáig tartott a török tábor és vele
együtt János király felvonulása az apostagi révig. Itt a révnél egy
karaván kalmárral találkozék össze a király dandára, a kik
Kecskemét tájékáról élelmi szereket szállítának, jó nyereség
reményében.</p>
<p>A pihenő napon a szabad ég alatt isteni tiszteletet tartatott a
király a káplánjával, sátorban rögtönzött oltár előtt s azon
kalmárok is megjelentek, térden állva ájtatoskodni.</p>
<p>A káplán beszéli, hogy a tulsó parton volt felállítva a szultán
nagyszerü sátora, félholdragyogtató aranyos kupolájával.
<span class="pagenum"><a name="Page_312" id=
"Page_312">-312-</a></span></p>
<p>Forró déli napsütéssel rendkivüli tünemény támadt az égen: a mit
a természettudósok manapság «álnapnak» («halo») neveznek.</p>
<p>Megdöbbentő annak valóban a látása; életemben én is csak egyszer
láttam azt: 1849-ben, azt is Lőrincz nap tájékán. Az igazi nap
elhomályosodik, olyan halavány lesz, mind a hold, körülötte egy
nagy fényudvar támad, mely a fél eget nyalábolja; s a fényes szérü
tetején és alján egy-egy álnap támad, egészen hasonló az igazi
naphoz, mig a két oldalán kisebb félnapok pilácsolnak. És aztán a
három egymás fölött álló napkisértetet egy fénykorong köti össze.
Az egész ég maga sápadt és szintelen.</p>
<p>Ezt a fénytüneményt a magyarok bámulták az apostagi
pusztáról.</p>
<p>Az egész ott látszott függeni a törökök tábora fölött, melynek
közepén kimagaslott a szultán sátora.</p>
<p>A kalmárok fürmendere, egy kegyes férfiu, névszerint Kalomán
Detrik, azt kérdezé a király udvari papjától, a ki a misét
végezte:</p>
<p>– Mit jelentsen ez a csoda odafenn az égen, uram?</p>
<p>Szerémy György serény volt és tudós a dologban, hogy azt
mindenkinek megmagyarázza.</p>
<p>– Ez az égi csoda azt jelenti, hogy nem jól fog sétálni törökök
császárja ezen a mostani bécsi utján.</p>
<p>(Azt már elmondta a hiveinek Zápolya, hogy a szultán Bécset
akarja elfoglalni.)</p>
<p>– Hogyhogy tudod te ezt György atya?</p>
<p>– Hát nézzétek ezt az égi látmányt. Ottan áll egy király a nap
fölött, fején az angyali korona (Szent Istváné), két kezében tart
két fényes kardot, melyek hegyeikkel összeérnek; a lábai alatt,
fejjel lefelé fordulva egy másik koronás király. Ez a jel a török
szultán sátora felett függ s bizony azt jelenti, hogy a
keresztyének királya a pogányok fejedelmét ezuttal a lába alá fogja
gázolni.</p>
<p>Most már mindenki megérté a természeti tüneményt s ugy látta, a
hogy azt a káplán megmagyarázá. <span class="pagenum"><a name=
"Page_313" id="Page_313">-313-</a></span></p>
<p>– Hej, hej! Monda a kalmár, nem is tudom én se felfogni, se
kitalálni, hogy bizhatik János király a törökök császárjában.</p>
<p>Mire az udvari pap azt mondá, idézve a szentirás szavait:</p>
<p>– Valóban «átkozott az, a ki a királyokban bizik, az emberek
fiaiban.»</p>
<p>Szép világosságot vet ez a szó arra a lélekhangulatra, mely
János király legközelebbi környezetében uralkodott.</p>
<p>Mikor Ráczkevi alá érkezett a király, itt jött eléje a legelső
hódoló küldöttség. Ezek voltak a szigetlakó ráczok. Ajándékot
hoztak s szépen könyörögtek, hogy csak attól a kegyetlen Török
Bálinttól védelmezze meg őket. János király aztán megvigasztalta a
ráczokat: ne féljenek semmit. Török Bálint seregét szétverte már
Péter vajda.</p>
<p>Itt egy csausz érkezett át a Dunán dereglyével, a szultán
parancsát hozva a királyhoz, hogy most már gyorsított menetben
siessen Pest felé: a török tábor indul Buda alá.</p>
<p>Mikor a gubacsi pusztára elérkezett János király s ott éjszakai
állomásra felütteté a sátorait, jelenték a felállított őrök, hogy a
Dunán négy evezős bárkával közelít a part mentében egy magyar
öltözetü főúr.</p>
<p>Sisak volt a fején, pánczéling a dolmánya fölött; másodmagával
jött lóháton. A másik lovas egy fehér zászlót vitt előtte, s
trombitaszóval adott jelt. Mind a zászló, mind a trombitajel
ellenség táborából érkező követet hirdetett.</p>
<p>Nagy volt a bámulása a királynak, mikor a sátorába belépő
követben magát Nádasdy Tamást ismeré fel: Budavár
főparancsnokát.</p>
<p>Első indulata a harag volt.</p>
<p>Nádasdy Tamás a legválságosabb időben hagyta el János királyt,
átpártolva Ferdinándhoz. Ő volt az ellenkirály legeszesebb
tanácsadója.</p>
<p>Nádasdy mellén keresztbe tett kézzel közelített János király
felé; de Zápolya tiltó mozdulattal tartá vissza, rákiáltva: «hogy
mersz elém kerülni, áruló?» <span class="pagenum"><a name=
"Page_314" id="Page_314">-314-</a></span></p>
<p>Mire a főúr, fejét mélyen meghajtva, rebegé:</p>
<p>«Királyom! Megbocsáss!»</p>
<p>Zápolya érzékeny szivü volt, lágy ember; könnyen állt nála a
kiengesztelés, csufolták is érte: «a tótnak vaczkor a fügéje».</p>
<p>Nádasdy a leggyöngébb oldaláról kerülte meg János királyt: az
ellenkirályra panaszkodott, annak a hibáit halmozta egymásra. Mert
az is kedves ugyan a híres nagy emberek előtt, ha őket hizelegve
dicsérik, magasztalják, de még sokszorta kedvesebb, ha a
vetélytársukat ócsárolják.</p>
<p>«Ferdinánd király sokat igért, semmit sem váltott be: az
országot is itt hagyta, feléje sem jött többet; az országgyülést
nem hivta össze, hadainak nem fizeti a zsoldot, azok is rablásból
élnek, a helyett, hogy a török ellen készülne, a protestáns
fejedelmekkel küzködik: a király helyett Budán a nádor, Báthory
István kormányozott volna, ha tudott volna hozzá. De az is, a mint
hirét vette, hogy Szolimán jön Buda felé, ugy elszaladt, hogy azt
sem mondta meg hova bujik? Budavár védelmét Nádasdyra bizta. De
annak nincs védelemhez több ereje kétezer német katonánál s
huszonnégy ágyunál. Besserer uram, a katonai főparancsnok, a mint a
török Tolnáig jött, maga is kereket oldott: itt hagyta a várat,
seregestül. S a nagy zürzavar hegyébe még Ferdinánd király egy
fennhéjázó levelet bocsátott ki, a minek kópiáját a várkapura
kiszegezték, a melyben ugyancsak nyálazza a markát, hogy igy meg
amugy kikergeti a törököt Magyarországból; de sőt még Jeruzsálemet
is elveszi tőle. Nem elég, hogy megsiratnak, még ki is nevetnek
bennünket.»</p>
<p>Mind ezt nagy kedvére vált hallani Zápolyának. A Ferdinánd-párti
magyarok panasza volt az ő legerősebb védelme. Két rosz közül az
öregebb jóvá teszi a kisebbet.</p>
<p>Hanem azért még sem fogadta el Nádasdynak a kapituláczióját.
Pedig az a süvegében hozta eléje, úgy kinálta Budavárát. Jöjjön
minél előbb János király a maga magyar csapataival s nyilt kapukat
talál. <span class="pagenum"><a name="Page_315" id=
"Page_315">-315-</a></span></p>
<p>– Tudod, Tamás, nem lehet az, hogy én most Budavárát egy
ágyúlövés nélkül elfoglaljam, mert azzal megsérteném a hatalmas
török szultán büszkeségét, a ki a diadalai sorába kivánja iktatni
Budavárának ostrommal elfoglalását, s ha abban én őt megelőzném, én
rám bizonynyal megharagudnék. Azért csak eredj te vissza Budára és
várd el, a míg a szultán megszállja a várat; engedj a bástyáid
oldalába egy pár rést lövetni s akkor tűzd ki a fehér zászlót s
aztán kösd meg a szultánnal a kapitulácziót. A szultán nagylelkü: a
mit megfogad, azt meg is tartja.</p>
<p>Ezzel a jó utasitással visszabocsátá János király az ellenséges
várparancsnokot Budára.</p>
<p>Mikor Nádasdy eltávozott, a király mellett levő magyar urak
sopánkodának, hogy még is kár volt a felajánlott kapitulácziót el
nem fogadni s a nyitott kapun be nem sétálni a várba.</p>
<p>A király bölcsen megnyugtatá őket.</p>
<p>– Bemenni könnyű Buda várába, de kijönni nehéz. Ha mi, kétszáz
magyarok most bevonulunk a várba, az a kétezer német, a ki benn
van, minket könnyen elfoghat. Hátha a ravasz Nádasdynak csak az a
praktikája, hogy engem és titeket becsaljon az egérfogóba? Akkor
egy pallos csapással ugyan hamar véget vethetne az én
királyságomnak.</p>
<p>Ezt az okot mindenki helyesnek találta. És e szerint János
királyból ezuttal a félelem nagy diplomatát csinált.</p>
<p>E közben a budai oldalon előnyomult a török derék sereg. A
szultán a Kelenföldén ütteté fel a sátorát, s parancsot adott az
ostrom megkezdésére. A Dunán felszállított ágyuit felállíttatá a
várral szemben. A várvédők egy ágyulövéssel sem háboríták az
előkészületet.</p>
<p>Az első lövésekre nagy rés törött az István tornyon, a második a
középbástyát rongálta meg, a harmadikat nem várta be Nádasdy; de
gyorsan kitüzette a fehér zászlót. <span class="pagenum"><a name=
"Page_316" id="Page_316">-316-</a></span></p>
<p>A mint meghallotta a szultán, hogy Budavára feladta magát,
azonnal sietett, azt saját személyében átvenni.</p>
<p>S minthogy a lövések által a kapu bejárata betemetődött, lóháton
nem mehetvén fel a várba, a szultán leszállt a nyeregből, s a
fedett lépcsőn gyalog ment fel, nem sajnálva az «arany
csizmáit».</p>
<p>Mikor ezt látták odafenn a várban, hogy a szultán gyalog jön
fel, arany csizmákban, nagy lett a polgárság között a felindulás.
Az utczákon sár volt. A német polgármester, Wolfgang, posztónyiró
volt. Nagyhamar kiteríté a posztóit az utczák mentében, s minthogy
mind az nem volt elég, a házakból a vánkosokat és párnákat
hajigálták le az utczára, hogy a szultán be ne sározza az arany
csizmáit.</p>
<p>Nádasdy azonban nem várta be a szultánt, hanem a mint az a
keleti fedett lépcsőn felfelé lépegetett, ő az alatt a rejtett
lépcsőn Pest felé leballagott, s csónakon átkelt János király
kisjenői táborába.</p>
<p>A szultánt a királyi várban csak Szente uram fogadta, az öreg
várnagy, a ki minden viszontagságban hiven megmaradt a helyén.
Másodizben is végig járta a török császár Hunyady Mátyás pompás
vártermeit, s azzal parancsot adott a jancsár agának, hogy rögtön
siessen egy zászló janicsárral és tíz zulákkal a pesti oldalon
táborozó János királyhoz, s azt minden magyar kiséretével együtt
hozza ide, s bánjon el vele utasítása szerint.</p>
<p>Azután a polgármestert és a notáriust hivatta maga elé, s
tolmács által tudatta velük rendeletét, mely szerint mindenkinek, a
ki Budavárában és városában lakik, életét, vagyonát és szabadságát
biztosítja, s az összes török katonáknak, halálbüntetés alatt
megtiltja a legcsekélyebb kihágást is a lakosság és a kapitulált
katonaság ellenében.</p>
<p>S az ilyen rendeleteknél a szultán szigorusága ismeretes volt.
Egyszer egy zászlóalj spáhit megtizedeltetett, azért, hogy parancsa
ellenére a buzavetéseket legázoltatták. <span class=
"pagenum"><a name="Page_317" id="Page_317">-317-</a></span></p>
<p>Azzal a szultán ugyanazon az uton, a melyen jött, visszatért
Kelenföldi táborába. Még az éjszakát sem tölté Buda várában. Az a
magyar királynak volt átengedve egészen.</p>
<p>A jancsárok és zulákok jöttek nagy sietve a pesti oldalról Buda
várába. Hozták magukkal a magyar királyt és fegyveres kiséretét.
Olyan sietve hajszolták őket, hogy a legtöbben azt hitték, hogy
most veszteni viszik. A fehérvári kapun át hozták fel a királyt a
várba, egyenesen a királyi palotába.</p>
<p>Ott a hajdani trónteremben felállították a trónt, mely egészen
török mintára készült, pompás baldakinnal és kerevettel, rendkivül
becses és drága trón volt!</p>
<p>Ekkor a csausz-vajda azt kérdé a királytól:</p>
<p>– János király, látod-e ezt a széket?</p>
<p>– Látom.</p>
<p>– Ülj bele a székbe, a hogy az én uram, a szultán megparancsolá,
hogy veled cselekedjünk.</p>
<p>S azzal a vajda egy intésére négy csausz megkapta a királyt,
kettő könyökénél, kettő a térdeinél fogva, s a levegőbe fölemelve
beleültették a trónba. Aztán ismét, meg ismét fölemelték, háromszor
behelyezék a kerevetbe. Ez volt a trón elfoglalás czeremoniája
török szokás szerint.</p>
<p>Ez megtörténvén, a csausz-vajda következő beiktatási beszédet
tartá János királyhoz, még pedig, hogy az ünnepség tökéletes
legyen, tót nyelven («Slavonica lingua», valószinüleg
bolgárul).</p>
<p>«A legmagasabb Isten megadta neked a szerencsét és hatalmat,
hogy a te Magyarországodon uralkodjál, és más tartományokat is
meghódíthass. Élj a te hatalmaddal.»</p>
<p>Erre valamennyi csausz, zulák és janicsár három izben arczra
borult a király előtt, ezen kiáltással:</p>
<p>«A legmagasabb Isten engedje, hogy mindnyájan meghalhassunk a te
lovadnak a lábai alatt.»</p>
<p>Erre ismét felugrának, s hangosan üvölték háromszor:
<span class="pagenum"><a name="Page_318" id=
"Page_318">-318-</a></span></p>
<p>«Allah! Allah! Allah! Hői!»</p>
<p>S erre valamennyien felkerekedének s gyors iramodással futottak
ki a királyi palotából, onnan végig az utczán, ki a várkapun, se
jobbra, se balra nem néztek, a hogy nekik meg volt parancsolva.</p>
<p>Nehány percz mulva nem volt egy török sem Buda várában. Zápolya
és hivei egyedül voltak Mátyás király dicsőséges palotájában.</p>
<p>Így ment végbe János király trónfoglalása.</p>
<h2><span class="smaller">XXXV. FEJEZET.</span><br />
IGAZSÁG-E, VAGY MESE?</h2>
<p>Zápolya elérte hát, a miről annyit álmodott, s a mit Fráter
György Lengyelországban megjósolt neki, hogy ott fog ülni fényes
Buda várában, a királyi székben.</p>
<p>Hajh mennyire más volt ez a Buda vára, miként a hajdani, melyet
Lajos király idejében látott!</p>
<p>Azt a régit még Szolimán első hadjárata alatt leégették a
törökök. A nádor, primás, kincstartó palotái, a Fuggerek hatalmas
házai elpusztultak, az utczákon nem robogtak a hajdani fényes
hintók, a hordozó zsellyéket nem követte a hajdusereg, semmi
kengyelfutó, apród, alabárdos. A leégett palotákat megvásárolták
potom áron a szomszédból betelepült német iparosok, a nemesi
czimerek fölé ki volt függesztve az olló, a csizma, a perecz, a
posztónyiró, a kulcs, a patkó. A hajdani magas, mázolt cserepes
tetőket helyettesíté a deszkázott eszterhaj. Szekeret sem lehetett
látni a piaczon, a szamár volt az egyedüli teherhordó állat.</p>
<p>Milyen nagy volt még hat év előtt a lárma a miatt, hogy Buda
várában egy csoport német rontja a levegőt, a magyar nemesség
törvényt hozott, hogy azok mind eltávolíttassanak, most pedig német
volt minden, a <span class="pagenum"><a name="Page_319" id=
"Page_319">-319-</a></span> viselet, a beszéd, az erkölcs. S János
királynak az volt a nagyobb gondja, hogy ezeket a németeket rábirja
szép szóval, maradjanak itten, mert külömben üres marad Buda vára.
Nagy része a lakosságnak meg is nyugodott a biztatásban. Nekik
János király is olyan jó volt, mint Ferdinánd.</p>
<p>Élelmi szer elég volt felhalmozva a várban. Nádasdy huszezer
emberre számított s féléves ostromra, ahoz mérte az előkészületeit.
Aztán kapott kétezer embert, s tartott a várostrom fél óráig. Így
aztán annyi liszt, szalonna, bor megmaradt, hogy abból a lakosság
között is lehetett szétosztani.</p>
<p>A király magával hordta a szakácsát, az elkészíté az ebédet az
udvariak számára (még akkor főméltóságok nem voltak, csak jó
czimborák) a várost körülsétálván az urak asztalhoz ülének s
hozzáláttak az étkezéshez.</p>
<p>A hosszu asztal nagy sávolyos abroszszal volt leterítve egész az
asztal hidjáig. Mikor a király elhelyezkedék az asztalfőn:
észrevevé, hogy a kinyujtott lába valami kemény tárgyba beleütődik.
Az étekfogónak megparancsolá, hogy nézze meg, mi az? és távolítsa
el onnan.</p>
<p>Az étekfogó bebujt az asztal alá, s mikor ismét előhuzta a fejét
az abrosz alul, sápadt volt az arcza, egész halálfia lett
ijedtében.</p>
<p>– Jézus Mária! Fölséges uram!</p>
<p>– No, mit láttál?</p>
<p>– Nem merem megmondani.</p>
<p>– Mondd meg bátran!</p>
<p>– Egy koporsó van itt az asztal alatt.</p>
<p>Erre a szóra az urak felugráltak a székeikről, csak a király
maradt ülve. Ellenben Nádasdy Tamás elkezdett hangos hahotával
kaczagni.</p>
<p>– Ne ijedjetek meg urak! Monda a volt várkormányzó. Tréfa van
ebben a castrumdolorisban. Ezt a koporsót a derék Besserer
generális csináltatá magának, a kit Ferdinánd király Budavára
fővezéréül ide küldött. Megesküvék, <span class="pagenum"><a name=
"Page_320" id="Page_320">-320-</a></span> hogy a várat az utolsó
csepp véreig védelmezni fogja, s csak ebben a koporsóban fekve
engedi magát kivitetni a várból! Aztán ő volt a legelső, a ki
megszökött, mikor a török Eszéknél átlépett a vizen. Én aztán
megtartottam a butordarabot, igen alkalmas volt a boros átalagokat
elrejteni benne.</p>
<p>Azzal nagy nevetés között előhuzták a csodálatos bortartó ládát
az asztal alól. Szép gyantáros koporsó volt, a tetején kiverve
ezüst szegekkel «Besserer Szigfrid» neve, a felemelt teteje alatt
pedig a boros átalagok.</p>
<p>Ez a koporsó volt az első nevetni való tárgy János király
trónfoglalási utjában.</p>
<p>Az ebédre következett délután azonban egészen lerontá a vidám
hangulatot.</p>
<p>A várban levő kapituláns német helyőrségből valami négyszázan, s
velük együtt mintegy negyven iparos polgár, felgyülekezék a királyi
vár elé s ott sorakozva, követeik által tudatták a királylyal, hogy
ők nem maradnak tovább itten, hanem hazamennek Bécsbe.</p>
<p>Mind a király, mind a kisérő urak váltig biztatták és
rémítgették őket, hogy ne menjenek ki a várból. Itt biztos helyen
vannak. Ha egyszer innen kivonulnak, senki sem felel az életükért.
De azok megbikacsolták magukat, hogy ők mennek. Sőt még a
városbiró, Wolfgang posztónyiró is velük akart menni, a gazdagabb
polgárokkal együtt.</p>
<p>A királynak nem volt hatalma őket visszatartani. Nádasdynak
pedig nem engedelmeskedtek, nekik nem vezérük többé! Tehát
elkellett őket bocsátani.</p>
<p>Az elvonuló német csapatok azután kibontott zászlókkal, teljes
katonai pompával, dobverés mellett vonultak ki a bécsi várkapun át
a vörösvári út felé. A mint azonban a logodi mezőre értek,
egyszerre előrohantak az erdőből a lesben álló janicsárok és lovas
szarácsiak s a körülfogott csapatot elnyomták baromsokaságukkal.
Egy sem menekült meg a német katonák közül. <span class=
"pagenum"><a name="Page_321" id="Page_321">-321-</a></span></p>
<p>A várban maradottak onnan nézték a bástyafokról a kétségbeesett
küzdelmet, mely alig tartott egy óráig.</p>
<p>A ruháiktól megfosztott holttestek ott hevertek a török tábor
másnapi elvonultáig. A janicsárok a zsidóvárosban vásárt ütöttek a
lemészárolt katonák és polgárok öltözeteiből. János király csak az
otthagyott hullákat eltemettetni jöhetett elő a várból. Ez volt
uralkodásának bevezető lapja.</p>
<p>… Így adja elő a napok történetét a legközelebbről látott
szemtanu, Szerémi György káplán.</p>
<p>Mást énekelnek azonban a magyar hegedüsök, s megint mást a török
krónikások.</p>
<p>Ezek szerint úgy történt Buda vára megostromlása, hogy Nádasdy
Tamás végső lehelletéig védte Buda várát, s a török sereg első
rohamát vitézül visszaverte. De miután a törökök egy tüzakna
felrobbantása által a várfalon rést ütöttek, a fellázadt német
katonák rárohantak a vezérükre, megkötözték s börtönbe zárták.
Maguk aztán kapituláltak s átadták a várost a töröknek.</p>
<p>A győzelmes basák ott találták Nádasdyt a börtönben
meglánczolva. Menten a szultán elé czepelték, a ki elmondatta
magának a magyar vezérrel a várvédelem történetét. E fölött a
szultán haragba jött s azt parancsolá, hogy Nádasdyt foglyul kell
küldeni Sztambulba. Vitték rögtön a hajókhoz. Mikor azonban a
Dunaparton a csónakokhoz értek, Nádasdy kiszabadítá magát az őrei
kezéből s egy csónakba beleugorva, az egész török hajóhad szeme
láttára átevezett egyedül a Dunán, s János király táborába
menekült. Ekkor megint a németekre haragudott meg a szultán a
vezérükön elkövetett árulásért s mint áruló hitszegőket méltán és
érdemük szerint konczoltatá fel szeme láttára.</p>
<p>Hát így sokkal szebb a történet, s a magyar vezér vitézségének
és a török szultán nagylelkűségének öregbítésére szolgál. Magam is
elismerem, hogy mint költőnek, inkább ezt a mesét kellett volna
igaz történetül elfogadnom, mint <span class="pagenum"><a name=
"Page_322" id="Page_322">-322-</a></span> az igazat elmesélnem.
Mégis az utóbbit választottam, mert magyar hegedűsök, török
krónikások az ő uraik asztaláról duskálkodtak, azoknak hizelkedtek,
de a szegény káplán együtt koplalt a királyával, s soha sem
hizelkedett neki.</p>
<h2><span class="smaller">XXXVI. FEJEZET.</span><br />
AZ ANGYALI KORONA.</h2>
<p>Szolimán szultán másnap az egész táborával felkerekedett és
megindult Bécs felé.</p>
<p>Útközben Ajász basa meglepte Visegrádot, s minden nevezetesebb
ellenkezés nélkül elfoglalta. Várvívás nem volt czélja e
hadjáratnak, de Visegrádot a szultán kivánta elfoglaltatni, mert a
futtában elfogott Perényi Péter koronaőrtől megtudá, hogy ott van
Magyarország angyali koronája.</p>
<p>Ekkor aztán a fogoly koronaőrt, a koronával együtt felküldé
Budára János királyhoz.</p>
<p>Zápolya könnyen megbocsátá Perényinek a hűtlen elpártolást, a
koronával együtt való visszapártolásért s ezzel az egygyel is
szaporodott a főurak száma szomoru fényü udvarában. A két első híve
fogolyként került hozzá, Nádasdy és Perényi. Jó kezdet! Harmadiknak
önkényt jelent meg Petrovich Péter, rokona.</p>
<p>Szent-Ferencz hittérítő napján kapott János király Bécs alól egy
a szultán által diktált levelet, ilyen tartalommal.</p>
<p>«Tiszteletreméltó barátom! Örüljön felséged, mivel a te
ellenségeidet Bécsben körülszorítottam, hogy az Iszter folyóból
vizet nem meríthetnek, sem nyilást nem találnak, melyen át
városukból kimenekülhessenek, mert az én népeim körül fogták aztat;
annálfogva rövid időn mindjárt azonnal el lesz foglalva Bécsnek
városa».</p>
<p>A Szent-Ferencz napjára egy hétre következő Szent-Lukács
<span class="pagenum"><a name="Page_323" id=
"Page_323">-323-</a></span> napján azonban olyan goromba idő állt
be, a mely derék télnek is bevált volna. Kegyetlen északi széllel
jött a hóförmeteg, s ez ellen nem volt Allahnál segítség. A törökök
szakálla nem volt szokva a zuzmarához, kopasz tarkója a hóeséshez.
Semmi parancsszó nem volt képes ott marasztalni a török hadsereget.
Mind felszedték a sátraikat s takarodtak sebesen Bécs alól.</p>
<p>Szolimán gyors szekereken előre küldé az ácsait, hogy
készítsenek Buda és Pest között hidat. Takarodót fuvatott. Azon az
uton, a melyen jött, a Dunán tul, visszamennie nem volt tanácsos,
mert annak a környékét már jövet kiélte a török sereg, a Dunán
innen még volt élet.</p>
<p>Negyednapra készen állt a hid a két város között. Jó, erős
hajókon épült hid: olyan széles, hogy három teve elmehetett rajta
egymás mellett. Ezen a hidon kellett átvonulni az egész török
hadseregnek. A basák, agák a hid mentében csónakokon követték az
ezredeiket, s buzogányokkal ütötték a rendetlenkedőket. Éjjel is
tartott az átvonulás, a mikor nagy üstökben égő szurok világosítá
meg a hidat.</p>
<p>A mint János király értesült róla, hogy Szolimán megérkezett
Ó-Budára, eléje sietett egynehány erősszivü barátjával; mindössze a
két barát (Ferencz és György), Verbőczy és Petrovich. A többi félve
hátramaradt. Azok között volt a nem rég érkezett Várday, esztergomi
primás és Perényi Péter, a kik János királynak meghódoltak.</p>
<p>A szultán sátorában ismét magányosan tanácskozott a két
uralkodó, Mehemet tolmácsolása mellett s Szolimán megigérte
Jánosnak, hogy jövő évre újból megindítja a Bécs elleni
hadjáratot.</p>
<p>Nyolcz álló napig tartott a török sereg átvonulása a pesti
oldalra.</p>
<p>Végre elérkezett Szent-Dömötör napja, a ki is a magyaroknak
különösen tisztelt szentje vala: úgy hogy a juhászok, gulyások,
csikósok ennek a napjától számították <span class=
"pagenum"><a name="Page_324" id="Page_324">-324-</a></span> az
esztendőt, a nagy alföldi városban Szögedében külön temploma volt,
ékesen faragott szobrával, kinek is minden neve napján új subát
tettek a vállára. Midőn Hunyady Mátyás király Szegeden
országgyülést tartott, meglátva, hogy Szent Demeter vállán igen
disztelen suba volna, levétette azt onnan, s saját drága bársonyos,
prémes és bogláros mentéjét akasztá a nyakába, a hogy ez a szentek
történetében olvasható.</p>
<p>Ezen a napon költözött át a Dunán Szolimán fényes parádével.</p>
<p>A Budán talált huszonnégy ágyuból tizenkettőt elvitt magával,
diadaljelül, a hátrahagyott tizenkettőből János király üdvlövéseket
durrogattatott a szultán tiszteletére: olyan jó sikerrel, hogy négy
«szakállas» szétrepedt. A mellett a trombitások és siposok igen
szépen hangicsáltak.</p>
<p>A szultán sátorát a gubacsi pusztán állíták fel, s pihenő napot
tartottak.</p>
<p>Ez alatt Szolimán felizent Budára János királyhoz, hogy szeretné
meglátni az «angyali koronát».</p>
<p>Zápolyának nem lehetett ingadozni az ösztön ellen. Az a korona
bizony a szultán kegyéből jutott az ő kezébe vissza. Még is saját
személyében vitte azt át, lovon ülve, a szultánhoz, a Rákos
mezejére, a kivel most már harmadszor találkozott.</p>
<p>A szultán pompás aranyozott háromlábura helyezteté el a koronát
s azután karonfogva János királyt ismét elvezeté őt az istállójába,
s megajándékozá egy fehér arab ménnel és azzal a fekete paripával,
melyen saját maga lovagolt a hidon keresztül. Azonfelül ingyen
ajándékba átengedé a királynak a nagy derék hidat, melyet a két
város között veretett s az összes keresztyén foglyokat, a kiket a
janicsárok rabszijra fűzve magukkal hurczolának.</p>
<p>Ezen való örömében János király egészen megfeledkezett a
koronáról. <span class="pagenum"><a name="Page_325" id=
"Page_325">-325-</a></span></p>
<p>Csak midőn Budára visszakerült, a szultán ajándékainak jó
hirével s a primás kérdésbe tevé előtte, «hát a szent korona hol
van?» akkor jutott eszébe, hogy azt bizony ott felejtette a szultán
sátorában.</p>
<p>«Vissza pedig nem mehetek érte, mert én már a szultántól bucsut
vettem, összeölelkeztünk, csókolóztunk: nem lehetek olyan goromba,
hogy most megint visszamenjek hozzá a koronáért».</p>
<p>«Azt pedig vissza kell hozni!» Kiálták minden oldalról a hivei.
«Menjen hát érte más!»</p>
<p>A primás és Perényi szánták rá az életüket, hogy elmenjenek a
félelmes oroszlán barlangjába, visszakövetelni tőle Magyarország
legszentebb kincsét, az angyali koronát.</p>
<p>A szultán kegyesen fogadta mind az egyházfejedelmet, mind a
bánt. Megértve a tolmácsa által azoknak a rangbeli méltóságát,
előttük is ismétlé a királynak tett fogadását, hogy Magyarországot,
a Szerémségét, s Boszniának azt a részét, melyet Ulászló birt,
átengedi János királynak a váraival együtt; és követelte a két
főúrtól, hogy esküdjenek előtte hűséget János királynak, a mit azok
teljesítettek is.</p>
<p>Ez alatt megpillantá Várday Pál érsek az állványra tett
koronát.</p>
<p>– Mit keres a magyarok koronája e helyütt? Kérdezé a
szultántól.</p>
<p>A nagyúr dölyfösen felelt.</p>
<p>– Ha volt, volt a magyaroké, most pedig a törököké. Csak azért
akartam meglátni ezt a koronát, mert azt beszélik róla, hogy az
angyalok hozták, s mi törökök nagyon tiszteljük az angyalokat.
Akartam látni, hogy hát milyen drága köveik vannak az angyaloknak?
De bizony mondhatom, hogy nagyon közönséges drágakövek, nem sokat
érnek».</p>
<p>A primás és a bán készen volt a feleletre. Előszedték a saját
drágaköveiket, melyeket kincstárukból hoztak el <span class=
"pagenum"><a name="Page_326" id="Page_326">-326-</a></span> s
felajánlák azokat a szultánnak, váltságul a koronáért.</p>
<p>A gyémántok, rubintok, zafirok nagyon megnyerték a szultán
tetszését.</p>
<p>– No hát vigyétek vissza a koronátokat a királynak, viselje
egészséggel.</p>
<p>Előbb azonban a szultán felpróbálta a fejére a koronát, s utána
a jelen volt basák, Ibrahim, Ajász, Mehemet, mind játékot űzve a
szent ereklyéből, sorba feltevék azt kopasz tarkóikra: úgy adták át
végül a primásnak.</p>
<p>A két főúr vágtatva sietett vissza Budára a koronával.</p>
<p>Midőn a primás elmondá a király és az udvariak előtt a
történteket s a midőn odaért, hogy azt az angyali ereklyét hogy
illeszték egymás után a fejeikre a török vezérek, kicsordult a
könny a főpap szeméből s mint a zápor hullott a kezében tartott, a
kebléhez szorított koronára s ez a könybaptisma lemosta a foltot a
szent ereklyéről.</p>
<p>A többi is mind sirt, a ki csak jelen volt, maga a király is úgy
sirt mint egy gyermek. Csak egy ember volt, a ki visszafojtotta a
könyhullatását, Fráter György. Összefont karokkal ott állt és
hallgatott. Magában gondolá: «Az arany rozsdáját, a korona foltját,
csupán csak forró vér moshatja tisztára».</p>
<hr class="chap" />
<div class="chapter"></div>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Georgius
Sirmiensis, a király káplánja, kinek adataira támaszkodtam, abban a
téves felfogásban, miszerint Izabella Zsigmond király első nejének,
Zápolya Borbálának a leánya, folyvást Zápolya hugának nevezi a
királyleányt, következetesen «ancillá»-nak czímezve a király
«leányát». (Szolgáló.) J. M.</p>
</div>
</div>
<hr class="chap" />
<div class="chapter"></div>
<p><span class="pagenum"><a name="Page_327" id=
"Page_327">-327-</a></span></p>
<h2>TARTALOM.</h2>
<p class="center">ELSŐ KÖTET.</p>
<ul class="TOC">
<li><span class="roman">I.</span> Fényes Buda vára! <span class=
"ralign"><a href="#Page_1">1</a></span></li>
<li><span class="roman">II.</span> Magister kaminarius <span class=
"ralign"><a href="#Page_27">27</a></span></li>
<li><span class="roman">III.</span> «Nem férfi, csak inas!»
<span class="ralign"><a href="#Page_64">64</a></span></li>
<li><span class="roman">IV.</span> Fráter György <span class=
"ralign"><a href="#Page_72">72</a></span></li>
<li><span class="roman">V.</span> Dobzse László <span class=
"ralign"><a href="#Page_80">80</a></span></li>
<li><span class="roman">VI.</span> «A mi Urunk.» <span class=
"ralign"><a href="#Page_90">90</a></span></li>
<li><span class="roman">VII.</span> Pára és lélek <span class=
"ralign"><a href="#Page_109">109</a></span></li>
<li><span class="roman">VIII.</span> A márvány-ara <span class=
"ralign"><a href="#Page_112">112</a></span></li>
<li><span class="roman">IX.</span> Több fény, több homály
<span class="ralign"><a href="#Page_123">123</a></span></li>
<li><span class="roman">X.</span> Törvényszék egy halott fölött
<span class="ralign"><a href="#Page_130">130</a></span></li>
<li><span class="roman">XI.</span> Fokról-fokra <span class=
"ralign"><a href="#Page_138">138</a></span></li>
<li><span class="roman">XII.</span> Vissza! <span class=
"ralign"><a href="#Page_142">142</a></span></li>
<li><span class="roman">XIII.</span> «Ultimus surculus masculus»
<span class="ralign"><a href="#Page_143">143</a></span></li>
<li><span class="roman">XIV.</span> Kisértetek és kisértések
<span class="ralign"><a href="#Page_158">158</a></span></li>
<li><span class="roman">XV.</span> «Hanyatló szép hazám»
<span class="ralign"><a href="#Page_174">174</a></span></li>
<li><span class="roman">XVI.</span> Szent Pál feje <span class=
"ralign"><a href="#Page_177">177</a></span></li>
<li><span class="roman">XVII.</span> «Lutherani comburantur»
<span class="ralign"><a href="#Page_185">185</a></span></li>
<li><span class="roman">XVIII.</span> A király haragja <span class=
"ralign"><a href="#Page_188">188</a></span></li>
<li><span class="roman">XIX.</span> Sok beszéd, semmi tett
<span class="ralign"><a href="#Page_199">199</a></span></li>
<li><span class="roman">XX.</span> Az ős-országgyülés <span class=
"ralign"><a href="#Page_215">215</a></span></li>
<li><span class="roman">XXI.</span> A kalandosok <span class=
"ralign"><a href="#Page_230">230</a></span></li>
<li><span class="roman">XXII.</span> Mohácsnál <span class=
"ralign"><a href="#Page_237">237</a></span></li>
<li><span class="roman">XXIII.</span> Két király egy országban
<span class="ralign"><a href="#Page_251">251</a></span></li>
<li><span class="roman">XXIV.</span> A sajóládi remete <span class=
"ralign"><a href="#Page_260">260</a></span></li>
<li><span class="roman">XXV.</span> Hogy csinálják az ellenségeket
<span class="ralign"><a href="#Page_262">262</a></span></li>
<li><span class="roman">XXVI.</span> Az «egy» magyar <span class=
"ralign"><a href="#Page_266">266</a></span></li>
<li><span class="roman">XXVII.</span> A királyhalál legendája
<span class="ralign"><a href="#Page_271">271</a></span></li>
<li><span class="roman">XXVIII.</span> A lengyel fehér asszony
<span class="ralign"><a href="#Page_275">275</a></span></li>
<li><span class="roman">XXIX.</span> A titkos ellenség <span class=
"ralign"><a href="#Page_279">279</a></span></li>
<li><span class="pagenum"><a name="Page_328" id=
"Page_328">-328-</a></span></li>
<li><span class="roman">XXX.</span> A védő angyal <span class=
"ralign"><a href="#Page_284">284</a></span></li>
<li><span class="roman">XXXI.</span> «Flectere si nequeo superos,
Acheronta movebo» <span class="ralign"><a href=
"#Page_290">290</a></span></li>
<li><span class="roman">XXXII.</span> A világosvári tréfa
<span class="ralign"><a href="#Page_297">297</a></span></li>
<li><span class="roman">XXXIII.</span> «Több is veszett Mohácsnál!»
<span class="ralign"><a href="#Page_301">301</a></span></li>
<li><span class="roman">XXXIV.</span> A trónfoglalás <span class=
"ralign"><a href="#Page_309">309</a></span></li>
<li><span class="roman">XXXV.</span> Igazság-e vagy mese?
<span class="ralign"><a href="#Page_318">318</a></span></li>
<li><span class="roman">XXXVI.</span> Az angyali korona
<span class="ralign"><a href="#Page_322">322</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="chapter"></div>
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_29">29</a></td>
<td>tudní</td>
<td>tudni</td>
</tr>
<tr>
<td class="tdr"><a href="#Page_52">52</a></td>
<td>míntha</td>
<td>mintha</td>
</tr>
<tr>
<td class="tdr"><a href="#Page_93">93</a></td>
<td>Corvin-könytár</td>
<td>Corvin-könyvtár</td>
</tr>
<tr>
<td class="tdr"><a href="#Page_168">168</a></td>
<td>nyngodalmas</td>
<td>nyugodalmas</td>
</tr>
<tr>
<td class="tdr"><a href="#Page_179">179</a></td>
<td>Ottt van</td>
<td>Ott van</td>
</tr>
<tr>
<td class="tdr"><a href="#Page_208">208</a></td>
<td>egész nemssség</td>
<td>egész nemesség</td>
</tr>
<tr>
<td class="tdr"><a href="#Page_234">234</a></td>
<td>kíabálták</td>
<td>kiabálták</td>
</tr>
<tr>
<td class="tdr"><a href="#Page_245">245</a></td>
<td>teremteni!</td>
<td>teremteni!»</td>
</tr>
<tr>
<td class="tdr"><a href="#Page_265">265</a></td>
<td>Esz-gomból</td>
<td>Esztergomból</td>
</tr>
<tr>
<td class="tdr"><a href="#Page_301">301</a></td>
<td>együtt.</td>
<td>együtt.»</td>
</tr>
<tr>
<td class="tdr"><a href="#Page_325">325</a></td>
<td>hát a szent</td>
<td>«hát a szent</td>
</tr>
</table>
</div>
<div style='display:block; margin-top:4em'>*** END OF THE PROJECT GUTENBERG EBOOK FRÁTER GYÖRGY (1. RÉSZ) ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &bull; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &bull; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &bull; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &bull; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>

</body>
</html>
